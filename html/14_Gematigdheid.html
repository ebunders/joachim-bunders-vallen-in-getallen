<!DOCTYPE HTML PUBLIC "-//W3C//DTD HTML 4.01 Transitional//EN">
<html>
<head>
<meta http-equiv="Content-Type" content="text/html; charset=ISO-8859-1">
<title>Gematigdheid</title>
<meta http-equiv="imagetoolbar" content="no">
<meta name="generator" content="Ikke">
<link rel="shortcut icon" href="http://ambivalentia.nl/00fool.gif">
<style type="text/css">
div#container
{
   width: 1024px;
   position: relative;
   margin-top: 0px;
   margin-left: auto;
   margin-right: auto;
   text-align: left;
}
body
{
   text-align: center;
   margin: 0;
}
</style>
<script type="text/javascript">
<!--
function SwapImage()
{
   var doc=document, args=arguments;
   doc.$imgSwaps = new Array();
   for(var i=2; i<args.length; i+=2)
   {
      var elem=FindObject(args[i]);
      if(elem)
      {
         doc.$imgSwaps[doc.$imgSwaps.length]=elem;
         elem.$src=elem.src;
         elem.src=args[i+1];
      }
   }
}
// -->
</script>
<script type="text/javascript">
<!--
function FindObject(id, doc)
{
   var child, elem;
   if(!doc)
      doc=document;
   if(doc.getElementById)
      elem=doc.getElementById(id);
   else
   if(doc.layers)
      child=doc.layers;
   else
   if(doc.all)
      elem=doc.all[id];
   if(elem)
      return elem;
   if(doc.id==id || doc.name==id)
      return doc;
   if(doc.childNodes)
      child=doc.childNodes;
   if(child)
   {
      for(var i=0; i<child.length; i++)
      {
         elem=FindObject(id,child[i]);
         if(elem)
            return elem;
      }
   }
   var frm=doc.forms;
   if(frm)
   {
      for(var i=0; i<frm.length; i++)
      {
         var elems=frm[i].elements;
         for(var j=0; j<elems.length; j++)
         {
            elem=FindObject(id,elems[i]);
            if(elem) return elem;
         }
      }
   }
   return null;
}
// -->
</script>
</head>
<body bgcolor="#C0C0C0" text="#000000" style="scrollbar-face-color:#ECE9D8;scrollbar-arrow-color:#000000;scrollbar-3dlight-color:#ECE9D8;scrollbar-darkshadow-color:#716F64;scrollbar-highlight-color:#FFFFFF;scrollbar-shadow-color:#ACA899;scrollbar-track-color:#D4D0C8;">
<div id="container">
<div id="wb_MasterPage1" style="position:absolute;left:0px;top:0px;width:109px;height:620px;z-index:8" align="left">
<div id="wb_NavigationBar1" style="position:absolute;left:0px;top:0px;width:100px;height:96px;z-index:0" align="left">
<table border="0" cellpadding="0" cellspacing="0" id="NavigationBar1">
<tr>
<td align="left" valign="top" width="100" height="21"><a href="index.htm"><img id="img0006" src="images/img0006.gif" alt="" align="top" border="0" width="100" height="21" onmouseover="SwapImage(1,0,'img0006','images/img0006_over.gif')" onmouseout="SwapImage(0,0,'img0006','images/img0006.gif')"></a></td>
</tr>
<tr><td height="4"></td></tr><tr>
<td align="left" valign="top" width="100" height="21"><a href="Inleiding.htm"><img id="img0007" src="images/img0007.gif" alt="" align="top" border="0" width="100" height="21" onmouseover="SwapImage(1,0,'img0007','images/img0007_over.gif')" onmouseout="SwapImage(0,0,'img0007','images/img0007.gif')"></a></td>
</tr>
<tr><td height="4"></td></tr><tr>
<td align="left" valign="top" width="100" height="21"><a href="00_De_Dwaas.htm"><img id="img0008" src="images/img0008.gif" alt="" align="top" border="0" width="100" height="21" onmouseover="SwapImage(1,0,'img0008','images/img0008_over.gif')" onmouseout="SwapImage(0,0,'img0008','images/img0008.gif')"></a></td>
</tr>
<tr><td height="4"></td></tr><tr>
<td align="left" valign="top" width="100" height="21"><a href="01_De_Magier.htm"><img id="img0009" src="images/img0009.gif" alt="" align="top" border="0" width="100" height="21" onmouseover="SwapImage(1,0,'img0009','images/img0009_over.gif')" onmouseout="SwapImage(0,0,'img0009','images/img0009.gif')"></a></td>
</tr>
</table>
</div>
<div id="wb_NavigationBar2" style="position:absolute;left:0px;top:98px;width:100px;height:96px;z-index:1" align="left">
<table border="0" cellpadding="0" cellspacing="0" id="NavigationBar2">
<tr>
<td align="left" valign="top" width="100" height="21"><a href="02_De_Hoge_Priesteres.htm"><img id="img0010" src="images/img0010.gif" alt="" align="top" border="0" width="100" height="21" onmouseover="SwapImage(1,0,'img0010','images/img0010_over.gif')" onmouseout="SwapImage(0,0,'img0010','images/img0010.gif')"></a></td>
</tr>
<tr><td height="4"></td></tr><tr>
<td align="left" valign="top" width="100" height="21"><a href="03_De_Keizerin.htm"><img id="img0011" src="images/img0011.gif" alt="" align="top" border="0" width="100" height="21" onmouseover="SwapImage(1,0,'img0011','images/img0011_over.gif')" onmouseout="SwapImage(0,0,'img0011','images/img0011.gif')"></a></td>
</tr>
<tr><td height="4"></td></tr><tr>
<td align="left" valign="top" width="100" height="21"><a href="04_De_Keizer.htm"><img id="img0012" src="images/img0012.gif" alt="" align="top" border="0" width="100" height="21" onmouseover="SwapImage(1,0,'img0012','images/img0012_over.gif')" onmouseout="SwapImage(0,0,'img0012','images/img0012.gif')"></a></td>
</tr>
<tr><td height="4"></td></tr><tr>
<td align="left" valign="top" width="100" height="21"><a href="05_De_Hierophant.htm"><img id="img0013" src="images/img0013.gif" alt="" align="top" border="0" width="100" height="21" onmouseover="SwapImage(1,0,'img0013','images/img0013_over.gif')" onmouseout="SwapImage(0,0,'img0013','images/img0013.gif')"></a></td>
</tr>
</table>
</div>
<div id="wb_NavigationBar3" style="position:absolute;left:0px;top:198px;width:100px;height:96px;z-index:2" align="left">
<table border="0" cellpadding="0" cellspacing="0" id="NavigationBar3">
<tr>
<td align="left" valign="top" width="100" height="21"><a href="06_De_Geliefden.htm"><img id="img0014" src="images/img0014.gif" alt="" align="top" border="0" width="100" height="21" onmouseover="SwapImage(1,0,'img0014','images/img0014_over.gif')" onmouseout="SwapImage(0,0,'img0014','images/img0014.gif')"></a></td>
</tr>
<tr><td height="4"></td></tr><tr>
<td align="left" valign="top" width="100" height="21"><a href="07_Zegewagen.htm"><img id="img0015" src="images/img0015.gif" alt="" align="top" border="0" width="100" height="21" onmouseover="SwapImage(1,0,'img0015','images/img0015_over.gif')" onmouseout="SwapImage(0,0,'img0015','images/img0015.gif')"></a></td>
</tr>
<tr><td height="4"></td></tr><tr>
<td align="left" valign="top" width="100" height="21"><a href="08_Gerechtigheid.htm"><img id="img0016" src="images/img0016.gif" alt="" align="top" border="0" width="100" height="21" onmouseover="SwapImage(1,0,'img0016','images/img0016_over.gif')" onmouseout="SwapImage(0,0,'img0016','images/img0016.gif')"></a></td>
</tr>
<tr><td height="4"></td></tr><tr>
<td align="left" valign="top" width="100" height="21"><a href="09_De_Kluizenaar.htm"><img id="img0017" src="images/img0017.gif" alt="" align="top" border="0" width="100" height="21" onmouseover="SwapImage(1,0,'img0017','images/img0017_over.gif')" onmouseout="SwapImage(0,0,'img0017','images/img0017.gif')"></a></td>
</tr>
</table>
</div>
<div id="wb_NavigationBar4" style="position:absolute;left:0px;top:300px;width:100px;height:96px;z-index:3" align="left">
<table border="0" cellpadding="0" cellspacing="0" id="NavigationBar4">
<tr>
<td align="left" valign="top" width="100" height="21"><a href="10_Het_Rad_van_Fortuin.htm"><img id="img0018" src="images/img0018.gif" alt="" align="top" border="0" width="100" height="21" onmouseover="SwapImage(1,0,'img0018','images/img0018_over.gif')" onmouseout="SwapImage(0,0,'img0018','images/img0018.gif')"></a></td>
</tr>
<tr><td height="4"></td></tr><tr>
<td align="left" valign="top" width="100" height="21"><a href="11_Kracht.htm"><img id="img0019" src="images/img0019.gif" alt="" align="top" border="0" width="100" height="21" onmouseover="SwapImage(1,0,'img0019','images/img0019_over.gif')" onmouseout="SwapImage(0,0,'img0019','images/img0019.gif')"></a></td>
</tr>
<tr><td height="4"></td></tr><tr>
<td align="left" valign="top" width="100" height="21"><a href="12_De_Gehangene.htm"><img id="img0020" src="images/img0020.gif" alt="" align="top" border="0" width="100" height="21" onmouseover="SwapImage(1,0,'img0020','images/img0020_over.gif')" onmouseout="SwapImage(0,0,'img0020','images/img0020.gif')"></a></td>
</tr>
<tr><td height="4"></td></tr><tr>
<td align="left" valign="top" width="100" height="21"><a href="13_De_Dood.htm"><img id="img0033" src="images/img0033.gif" alt="" align="top" border="0" width="100" height="21" onmouseover="SwapImage(1,0,'img0033','images/img0033_over.gif')" onmouseout="SwapImage(0,0,'img0033','images/img0033.gif')"></a></td>
</tr>
</table>
</div>
<div id="wb_NavigationBar5" style="position:absolute;left:0px;top:400px;width:100px;height:71px;z-index:4" align="left">
<table border="0" cellpadding="0" cellspacing="0" id="NavigationBar5">
<tr>
<td align="left" valign="top" width="100" height="21"><a href="14_Gematigdheid.html"><img id="img0001" src="images/img0001.gif" alt="" align="top" border="0" width="100" height="21" onmouseover="SwapImage(1,0,'img0001','images/img0001_over.gif')" onmouseout="SwapImage(0,0,'img0001','images/img0001.gif')"></a></td>
</tr>
<tr><td height="4"></td></tr><tr>
<td align="left" valign="top" width="100" height="21"><a href="15_Duivel.html"><img id="img0002" src="images/img0002.gif" alt="" align="top" border="0" width="100" height="21" onmouseover="SwapImage(1,0,'img0002','images/img0002_over.gif')" onmouseout="SwapImage(0,0,'img0002','images/img0002.gif')"></a></td>
</tr>
<tr><td height="4"></td></tr><tr>
<td align="left" valign="top" width="100" height="21"><a href="16_Toren.htm"><img id="img0003" src="images/img0003.gif" alt="" align="top" border="0" width="100" height="21" onmouseover="SwapImage(1,0,'img0003','images/img0003_over.gif')" onmouseout="SwapImage(0,0,'img0003','images/img0003.gif')"></a></td>
</tr>
</table>
</div>
<div id="wb_NavigationBar6" style="position:absolute;left:0px;top:480px;width:100px;height:0px;z-index:5" align="left">
<table border="0" cellpadding="0" cellspacing="0" id="NavigationBar6">
</table>
</div>
<div id="wb_NavigationBar7" style="position:absolute;left:0px;top:476px;width:100px;height:71px;z-index:6" align="left">
<table border="0" cellpadding="0" cellspacing="0" id="NavigationBar7">
<tr>
<td align="left" valign="top" width="100" height="21"><a href="17_De_Ster.html"><img id="img0004" src="images/img0004.gif" alt="" align="top" border="0" width="100" height="21" onmouseover="SwapImage(1,0,'img0004','images/img0004_over.gif')" onmouseout="SwapImage(0,0,'img0004','images/img0004.gif')"></a></td>
</tr>
<tr><td height="4"></td></tr><tr>
<td align="left" valign="top" width="100" height="21"><a href="18_De_Maan.html"><img id="img0005" src="images/img0005.gif" alt="" align="top" border="0" width="100" height="21" onmouseover="SwapImage(1,0,'img0005','images/img0005_over.gif')" onmouseout="SwapImage(0,0,'img0005','images/img0005.gif')"></a></td>
</tr>
<tr><td height="4"></td></tr><tr>
<td align="left" valign="top" width="100" height="21"><a href="19_Zon.html"><img id="img0021" src="images/img0021.gif" alt="" align="top" border="0" width="100" height="21" onmouseover="SwapImage(1,0,'img0021','images/img0021_over.gif')" onmouseout="SwapImage(0,0,'img0021','images/img0021.gif')"></a></td>
</tr>
</table>
</div>
<div id="wb_NavigationBar8" style="position:absolute;left:0px;top:549px;width:100px;height:46px;z-index:7" align="left">
<table border="0" cellpadding="0" cellspacing="0" id="NavigationBar8">
<tr>
<td align="left" valign="top" width="100" height="21"><a href="20__Oordeel.html"><img id="img0022" src="images/img0022.gif" alt="" align="top" border="0" width="100" height="21" onmouseover="SwapImage(1,0,'img0022','images/img0022_over.gif')" onmouseout="SwapImage(0,0,'img0022','images/img0022.gif')"></a></td>
</tr>
<tr><td height="4"></td></tr><tr>
<td align="left" valign="top" width="100" height="21"><a href="21_Wereld.html"><img id="img0023" src="images/img0023.gif" alt="" align="top" border="0" width="100" height="21" onmouseover="SwapImage(1,0,'img0023','images/img0023_over.gif')" onmouseout="SwapImage(0,0,'img0023','images/img0023.gif')"></a></td>
</tr>
</table>
</div>
</div>
<div id="wb_Html1" style="position:absolute;left:109px;top:13px;width:733px;height:492px;z-index:9" align="left">
<p>
    Hoofdstuk 14
</p>
<p>
    Maer als de vier gematigheden niet boven malkander uyt en muyten, dat is de rechte Gematigheydt, WNT<em>.</em>
</p>
<h2>
    Gematigdheid
</h2>
<p>
    <img src="gematigdheid.jpg" align="left" height="375" hspace="12" width="300"/>
    Gij zult niet!
</p>
<p>
    De scherpste randjes lijken er wel van af te zijn, van dat vaderlandse Calvinisme waarin de gelovige, vaak met stemverheffing, werd geïndoctrineerd; maar
    het is nog steeds vanwege ontzag voor schuld en boete dat velen onder ons proberen uit de buurt te blijven van extremiteiten of van verleidingen die tot
    extremiteiten kunnen leiden. ‘Doe maar gewoon’, is in wezen vooral ook een oproep tot gematigdheid, griezelig dicht aanleunend tegen middelmatigheid.
</p>
<p>
    Te weten wat dat is, gewoon en ongewoon, is evenwel niet altijd eenvoudig. Normen en waarden berusten op persoonlijke aannames, Voor de een ben je een
    braaf en spaarzaam burger, voor de ander ben je een
</p>
<p>
    hypocriete vrek.
</p>
<p>
    Ik heb me tot hier niet kunnen manifesteren als een bijzonder ordelijk denker. In 14 waar de Magiër mag peinzen over de ‘ins and outs’ van discipline en
    concentratie voel ik me aangespoord wat aan die ordelijkheid – of het gebrek eraan - te doen. Maar als ik de verschillende ingangen tot Gematigdheid op een
    rijtje zet zie ik toch weer de nodige dubbelzinnigheden en losse eindjes op me afkomen.
</p>
<p>
    De vier elementen hebben zich hier en daar aan mij opgedrongen. Studie van die elementen wordt ontmoedigd door gebrek aan consensus. In het Oosten wordt
    met 5 elementen rekening gehouden en in het periodiek systeem vliegen de elementen me om de oren.
</p>
<p>
    Een indeling die aan de Oosterse 5 is ontleend ziet er zo uit:
</p>
<p>
    Lucht, Water, Vuur en Akasha. Deze vier samen vormen het element Aarde.
</p>
<p>
    Akasha is de muur waar verleden, heden en toekomst in gegrift zijn. Akasha belichaamt alle herinnering, het hogere zelf, de innerlijke gids ofwel de ruimte
    zelf, gedragen door schildpad, olifant of een combinatie van beide.
</p>
<p>
    Etymologisch staat de Schildpad voor alles waar de herkomst onbekend van is, en de Olifant voor de Bron van de Wereld. Beide dieren zien er prehistorisch
    uit. De liefde van kinderen voor de inwoners van Jurassic Park associeert met de alleroudste herinneringen van de menselijke soort. Bedenk hierbij wel dat
    de ouderdom van skeletten (het eeuwige leven) weinig voorstelt in vergelijking met de ouderdom van stenen, De schittering van kristal, kwarts (en zelfs
    zand) - die zoveel aantrekkingskracht uitoefende op alle generaties die ons voorgingen - heeft een rol gespeeld in het oproepen van herinneringen over de
    wording van lichaam, planeet en ster. Vandaag de dag is silicium de grondstof voor computergeheugen.
</p>
<p>
In het Sanskriet betekent Akasha straling of schittering, maar ook principe, realiteit of waarheid. In heksenkringen wordt Akasha beschouwd als het 5    <sup>de</sup> element ofwel als Geest die de kern is van alle dingen. Teilhard de Chardin’s noössfeer kan desgewenst beschouwd worden als een hedendaagse,
    zij het beperkte, verwijzing naar Akasha. Tot niet zo heel lang geleden noemden kosmologen Akasha ether; thans ‘dark matter’. Het Wereldwijde Web kan
    gezien worden als de gemanifesteerde aankondiging van onmeetbare- of virtuele lagen die in zichzelf het zicht openen op nieuwe vormen van herinneren,
    denken en EENHEID.
</p>
<p>
    Ikzelf heb Akasha opgevat als een kosmopedia van alles wat in de fysieke en geestelijke (mentale) wereld is voorgevallen. Er mag een speciale relatie met
    Lucht aangenomen worden waar Akasha ook geassocieerd wordt met geluid. Schittering, straling, golven, geluid, de harmonie der sferen; hoe dichter ik bij de
    kern van de cirkel kom hoe subtieler aandacht en waarneming zich ontwikkelen.
</p>
<p>
    In mijn mythisch woordenboek vond ik: ‘Een plaats tussen tijd en ruimte, die vele namen heeft’.
</p>
<p>
    Dat klinkt ingewikkeld, vooral ook als ik bedenk dat er nog slechts tamelijk onvolledige opvattingen bestaan over tijd, en zeker ook over ruimte.
</p>
<p>
    In de jungle van betekenissen van Gematigdheid klamp ik me vast aan ‘Herinnering’ als ware dat mijn persoonlijke verbinding met het Collectieve Onbewuste
    ofwel een Planetair Bewustzijn, dat wellicht ook wel Kosmisch Bewustzijn genoemd mag worden; of daar een ingang toe is.
</p>
<p>
    In ‘Een nieuwe visie op helderziendheid’ van Mario Schoenmaker, wordt gesteld dat de mentale activiteiten van de toenmalige mens weinig te maken hadden met
    wat we nu ‘denken’ noemen. De mentale beelden in onze oertijd werden niet gekoppeld aan eigen hersenactiviteiten maar wel aan een rechtstreekse verbinding
    tussen mens en Akasha. Herinnering dus, of resonantie. In sommige kringen wordt ook gesproken over hert Christusbewustzijn - of wordt het heelal als een
    manifestatie van een Goddelijke energie gezien, die ik dan vervolgens met Geest associeer.
</p>
<p>
    Grote Geest!
</p>
<p>
    In een meer spirituele psychologie wordt hier verwezen naar het bovenbewuste.
</p>
<p>
    Een van de redenen waarom we nog wel eens naast onze schoenen lopen van verbeelding zit hem in de teloorgang van inzichten die nu juist zo typerend zijn
    voor het onderwerp van het hoofdstuk dat Gematigdheid wordt genoemd.
</p>
<p>
    De vraag of ik de ontwerper en dus de eigenaar ben van mijn gedachten of dat ik voortdurend tap uit het reservoir van een bovenpersoonlijke, mentale
    al-aanwezigheid, is moeilijk te beantwoorden als er geen bewuste ervaring aanwezig is van de veranderlijkheid van het bewustzijn en de controle die we daar
    over kunnen krijgen.
</p>
<p>
    Hoe matig ik de vaak onmatige- en schadelijke aanspraken van dat denkende ego?
</p>
<p>
    De vraag, ‘Waar komen mijn gedachten eigenlijk vandaan?’, lijkt me een waardige ingang voor dit hoofdstuk.
</p>
<p>
    De discontinuïteit in de relatie tussen herinneren en denken levert in een context van causaliteit niet veel op. In een holistisch systeem is het niet
    mogelijk <strong>de</strong> oorzaken te isoleren want dan houdt het op een holistisch systeem te zijn.
</p>
<p>
    Maar ook in de meerwaardige logica die zich aan het ontwikkelen is blijken antwoorden te lijden aan onvolledigheid. Als waarheidsvinding het uitgangspunt
    is, en niet het vaststellen van betekenis, zal elke theorie over denken en logica tekort schieten. In de Tarot bekijken we de fenomenen bij voorkeur op een
    manier die het kwantitatieve en het kwalitatieve doet samenvallen; zo wil de menger in gematigdheid dat. In EEN zagen we hoe we de makers zijn van onze
    eigen werkelijkheid. In VIER is die realiteit een gevangenis waarzonder, en dat was een verrassing, transcendentie niet mogelijk is. De kunst van de
    beperking hoeft op geen enkele wijze een beperking van de kunst te zijn.
</p>
<p>
    Van herinnering kan ik zeggen dat ik die niet onder controle heb. Dat schept onzekerheden waar ik als pré-dement mens angst voor voel. Om de gaten op te
    vullen <em>moet</em> ik wel denken. Me zorgen maken is tenslotte ook een vorm van denken. Dit soort denken is als zo een tredmolentje in mijn
    muizenverblijf. Zorgen om het leven. Zorgen om de dood. En zo zorg ik maar door.
</p>
<p>
    Mijn ‘memento mori’ verwijst naar een van de belangwekkendste onzekerheden:
</p>
<p>
    <strong>‘Is er leven na de dood?’</strong>
</p>
<p>
    Er zijn tijden geweest dat voorouderverering een volwaardige plaats innam in de belevingswereld van de stam. De overledenen bleven in verbinding met de
    fysieke dimensie en werden geacht daar ook invloed op uit te oefenen.
</p>
<p>
    Herinnering is in die zin de vermenging en vereniging van heel verschillende staten van bewustzijn.
</p>
<p>
    Ter herinnering, in de vier elementen gaat het om dat mengen.
</p>
<p>
    Wie de muziek wil horen moet proberen stil te zijn
</p>
<p>
    Gematigdheid verstilt de exaltaties van mijn ‘ups’ en ‘downs’ tot een door mij gezochte sereniteit.
</p>
<p>
    Een opmerking die ik in de aromaliteratuur tegenkwam is, dat het ruiken van een bepaalde geur mij kan doen terugslingeren naar episoden waaraan geen
    herinnering leek te bestaan. Herinnering wordt ingeleid of beïnvloed door aroma, aura, symbool, verliefdheid, geloof, een voorgevoel, de toon die bepaalt
    wat er gezegd is, een kleur, een schaduw of het gevoel van een aanwezigheid. In mijn mijmeringen voelen deze impressies aan als fantomen die zich qua
    aanleg ergens tussen tijd en ruimte te bevinden en vandaar uit nieuwe verbindingen maken.
</p>
<p>
    Verbind ik de muur die VIER is met het scheppingswoord van EEN dan heb ik een klankbord. Herinnering wordt hier voorgesteld als een resonantie, een
    verfijnd (soms luidruchtig) systeem van feedback. We zijn er, maar wat is dat, ‘zijn’? De filosofie zoekt sinds haar ontstaan naar een antwoord. In mijn
    hoofdstukken kom ik niet veel verder dan: ‘Wat is dat voor een wezen die vragen stelt naar ‘het zijn?’ Alsof de waarneming van mijn eigen bestaan mij nooit
    helemaal kon overtuigen.
</p>
<p>
    Er zijn net zoveel opvattingen over de aard van het zijn als er mensen zijn. Denk ik in betekenissen (associatie) of denk ik in mathematische termen
    (analyse)?’ Wetenschap is een mentaalgestuurde sport en de dualiteit, de onderzekerheden in die sfeer maken deel uit van alle wetenschappelijke uitkomsten.
    Niet de wetenschap maar de wetenschapper is het raadsel
</p>
<p>
    Wat te doen? Ga ik ga wiskunde studeren, of ik ga op zoek naar verloren herinneringen, naar memen of wellicht resonanties die ik soms aan zie aankomen als
    ik aangesloten ben op mijn aurasensor, en via een computerscherm kijk naar de beweeglijkheid en veranderlijkheid van mijn elektromagnetisch veld. Denk
    groen en ik zie groen. Een vriend die mij op zo een moment nadert zie ik aankomen in de verandering van mijn kleuren. De buitenwereld spiegelt zich in
    innerlijke veranderingen die zo subtiel zijn dat ik ze zonder hulpmiddelen niet of nauwelijks kan waarnemen.
</p>
<p>
    Vanuit mijn onzekere positie zal ik toch moeten besluiten het ene te doen en het andere niet na te laten. Voorlopig behandel ik de glyphen van de
    wetenschap op dezelfde manier als de iconen in mijn mythische galerij of de letters van het alfabet.
</p>
<p>
    = is dan niet alleen het scharnier in een vergelijking maar vooral ook het hermetische zo boven zo beneden.
</p>
<p>
    Affiniteit met het romantische, holistische denken dwingt me aan te nemen dat elke waarneming, aanraking of ontmoeting resonantie is van hetgeen zich
    verborgen heeft in tijd, dan wel ruimte.
</p>
<p>
    Maar toch, wie het verborgene zoekt te vinden hoeft niet meer te doen dan de ‘hier en nu beleving’, zeg maar ‘het dagelijks overlevingsdenken’ door
    verstilling tot bewustzijn te brengen. In elk moment van mijn bestaan vibreren kosmische harmonieën en disharmonieën, en daar ontstaat ook de noodzaak er
    achter te komen wat het allemaal betekent, want wie het beste kan duiden en voorspellen staat er ten aanzien van wat men over het algemeen met overleving
    bedoelt het beste voor. Van belang is dat er in de achtergrond van de uitwisseling tussen ‘micro’- en ‘macro’ bewustzijn wordt ontwikkeld van bewustzijn,
    een zeer dynamisch verhaal.
</p>
<p>
    Het opkomende en zich ontwikkelende, schijnbaar in zichzelf besloten denken (4) bevrijdde ons geenszins van de macht van herinnering maar zette wel aan tot
    beredenering en berekening. Niet herinnering ‘an sich’, maar de herinnering die het minst in conflict is met bestaande rationalisaties of aangenomen
    contexten werd de graal van de onderzoeker. In de rede zit soms meer nering, noem het propaganda, dan waar de redenaar zich van bewust is. Menigmaal
    resoneren we op akkoorden die ons zo goed mogelijk moeten beschermen tegen de onweerlegbaarheid van onze feilbaarheid. Maar chaostheorieën worden
    onvoldoende uitgelegd waardoor het lijkt of het maken van fouten alleen maar fout is. Een tragisch misverstand. Maar als zelfs pausen door deze illusie
    bevangen worden mogen we het een doorsnee gelovige niet al te kwalijk nemen dat hij of zij het gelijk aan zijn kant waant te hebben.
</p>
<p>
    Fundamentalisme. Op het eerste gezicht, is dat de neerslag van een nationalistische-, sektarische- of overdreven persoonlijke opvatting . De persoonlijke
    staat van bewustzijn moet dan de maat van alle dingen zijn. Het herschrijven van geschiedenis werd in toenemende mate een ideologische onderneming. Dat er
    in dit begrijpen zoveel misgrepen voorkomen is onderdeel van het leerproces, dat nu eenmaal plaats vindt volgens de strenge dialectiek van ‘trial and
    error’. Denken is een proces dat zich slechts kan afspelen in een ruimte die gevuld is met tegenstellingen. Denken schept deze tegenstellingen; en het
    zitvlees in onze leerstoelen, meer denkend dan herinnerend, herinnert me eraan dat oude ontwikkelingen de nieuwe nodig hebben om de eigen zwaarte wat te
    verlichten. Lettende op de dynamiek van Renaissance zie ik de afhankelijkheid van het nieuwe ten opzichte van het oude, maar ook die van het oude ten
    opzichte van het nieuwe. Hoeveel goden en demonen hebben het wel niet afgelegd in het groeiende licht van menselijk bewustzijn? En hebben we daarbij niet
    per ongeluk het kind met het badwater weggegooid?
</p>
<p>
    Afkeer van fundamentalisme ligt voor de hand. Maar toch, het subject kan simpelweg niet overleven zonder de aanname van een of ander fundament. De pijn van
    Vier zit hem denk ik vooral in het feit dat we nog niet door hebben hoe we ons lieten hersenspoelen door opvoeders en ideologen. Zo een persoonlijk
    fundament mag dan zeer persoonlijk lijken, in werkelijkheid is het een wrak waarvan de zeewaardigheid een lang gepasseerd station is.
</p>
<p>
    Er is hoop; het vierkant waar de Magiër in 14 voor staat lijkt bij uitstek geschikt als fundament te dienen voor al onze constructies. Concentratie en
    meditatie, de belangrijkste eigenschappen van VIER, leveren tegenwicht voor het scheidende denken en de strijd tussen subjectiviteit en objectiviteit.
</p>
<p>
    ‘Memory’, ‘mind’ en ‘mania’ staan in etymologisch verband met het woord ‘denken’.
</p>
<p>
    Aardig is, dat contact met Akasha nu juist van mij vergt het denken tot rust te brengen. Net als in het heldere zien hebben we niet zoveel aan de zintuigen
    zoals we die kennen. Soms is het uitvallen van het gezicht juist het begin van de ontwikkeling van een innerlijk zien dat herkend wordt aan onaards
    schitterende kleuren, en aan veel betekenisvollere samenhangen die zich ondermeer kenbaar maken in dat wonderlijke fenomeen dat we synchroniciteit noemen.
    Ik schreef gisteren, ‘het kind met het afwaswater weggooien’. De zelfde dag, ’s avonds, hoorde ik iemand op de tv praten over, ‘het kind met het badwater
    weggooien’. Op zich lijkt zo een toevallige samenloop van omstandigheden een futiliteit. Voor mij zijn het kleine scheppingsvonken die me op het rechte pad
    houden.
</p>
<p>
    Waarnemen zonder uiterlijk of innerlijk commentaar, zonder gedachten, is in onze tijd voornamelijk een product van yoga, meditatie of meer algemene
    concentratieoefeningen. De uitnodiging hier is niet zozeer een esthetische - die de beleving van een hogere orde is - maar een illustratie van wat er te
    winnen valt als we er in slagen zelfkennis uit te breiden tot over de grenzen van leven en dood. Want beheerst denken behoort tot het leven, terwijl
    herinneren een functie is van de dood. Het onbewuste komt tot bewustzijn. Verdringingen worden bevrijd.
</p>
<p>
    Het verschil tussen herinneren en denken is dat herinnering voor een mens veel overtuigender is dan zijn denken. Herinnering kan zo overtuigend zijn dat
    het als openbaring wordt ervaren.
</p>
<p>
    Veel van onze overtuigingen, dogma’s, axioma’s of ideologieën komen tenminste voor een deel uit reptiel die we schildpad noemen die de kosmos op zijn rug
    meesjouwt.
</p>
<p>
    Tussen kleur en complementaire kleur zit het witte licht dat ik elders ‘dark matter’ noemde.
</p>
<p>
    Te denken dat het mengen van de elementen net zoiets is als het aanleren van een of andere vaardigheid doet tekort aan het bijzondere karakter van Akasha.
</p>
<p>
    ‘Platonische anamnese’ is het ophalen in de herinnering van de vormen uit de wereld waar de ziel voor de geboorte heeft verkeerd’, (wikipedia).
</p>
<p>
    Tussen leven en dood of tussen dood en leven, maar dus ook tussen droom en daad, gaan we als het ware door een ‘refresh’-programma. Oud karma, nieuw karma
    en niet te vergeten afgelost karma worden tot een nieuwe (mythische) eenheid gekneed en vormen een blauwdruk voor toekomstige ontwikkelingen. In die ruimte
    leren we ongekende luciditeit kennen.
</p>
<p>
    Het woord ‘Mythologie’ doet aan Goden en Helden denken maar komt van het Grieks en betekent "spraak, denken en verhaal. Alle verlichting of verduistering
    begint in het verhaal dat we onszelf vertellen.
</p>
<p>
    Zo er al bewustzijn is van dit proces zal het zich niet zelden voordoen als een absurdistische film. In dit proces bestaan er momenten dat de beelden zo
    indringend zijn dat het is alsof je aan het trippen bent, vandaar mijn veelvuldig waarschuwen voor psychose.
</p>
<p>
    Helderziende waarnemingen worden toegeschreven aan een derde oog. Tussen de mannelijke- en de vrouwelijke hemisfeer kunnen processen worden waargenomen die
    niet afwijken van de hallucinatorische activiteiten in geboorte- en stervensprocessen.
</p>
<p>
    Het is verleidelijk de tussenpositie op één lijn te stellen met de middenweg; een verleiding waar ik niet aan toegeef omdat die weg me nu juist doet denken
    aan wat politieke centrumpartijen te bieden hebben, terwijl het in bovenstaande niet om een tussengebied gaat maar wel om de wederzijdse samenkomst en
    doordringing van tegenstellingen. De chemie hier bevindt zich buiten alle definities van ruimte en tijd. Het creëert geen lokaliteit maar een zeer
    andersoortige werkelijkheid.
</p>
<p>
    14 is aan de Dood voorbij. Andere wetten doen zich gelden. Natuurwetten reflecteren eerder de stand van menselijk voorstellingsvermogen dan dat ze iets
    zeggen over hetgeen we werkelijkheid noemen. Zo zijn er dissidenten die beweren dat er deeltjes moeten bestaan die tig keer sneller zijn dan het licht. En
    ook al worden ze niet helemaal serieus genomen, het weerleggen van deze apocriefe uitspraken is ondoenlijk.
</p>
<p>
    Onderdruk, voor zover ik die geassocieerd heb met depressie is recht evenredig aan wat eerder gezien werd als een overdruk die op het vierkant werd
    uitgeoefend waardoor het uit kon klappen naar de piramidevorm, symbool voor 5 en dus voor de oprichting van een geheel eigen persoonlijkheid.
</p>
<p>
    Onderdruk hier is een toestand van onbewustheid, overdruk hoort bij een extraverte buitenwereld waar ideologieën als warme broodjes over de toonbank gaan.
</p>
<p>
    De verwarring tussen die twee sferen kunnen de zaak ook omdraaien. Projectie en interiorisatie maken deel uit van deze omdraaiingen. Belangrijker is dat
    binnen en buiten samen een niemandsland tot stand brengen, een land waar je noch de ene, noch de andere identiteit (constitutie) kunt claimen. Met andere
    woorden, we zijn niet alleen maar individu, net zo min als dat we alleen maar een exponent zijn van het collectieve bewustzijn. De twee slangen die we aan
    onze borst koesteren komen regelrecht van de staf van Hermes, prototype van krachten in de natuur die ons de weg wijzen in het streven het onbewuste
    bewuster te maken, en het bewuste aan te vullen met hetgeen in onbewustheid niet ervaren kan worden.
</p>
<p>
    Het is hier dat de fantasieën van de geïncarneerden contact zoeken te maken met hun oorsprong of bestemming, zoals ontwortelden de aandrang voelen op zoek
    te gaan naar hun wortels. Omdat velen het moeilijk vinden verband te zien tussen de simpele beleving van een (geïdealiseerd) IK met haar eigen
    werkelijkheid, en de woelingen van een bewustzijn dat getorpedeerd wordt met tegenstellingen, is depressie een van die verbreide condities die zo helpen
    het farmaceutische familiekapitaal uit te breiden. Onzekerheid over de eigen identiteit ligt aan de basis van menig depressie. De overdreven fixatie op
    deze toestand wordt ervaren als gevolg van een collectieve druk die weinig of geen rekening houdt met al die persoonlijke behoeften en mogelijkheden, maar
    die zeker ook uitgelegd kan worden als een weigering te middelen tussen individualiteit en collectiviteit. Collectiviteit die geneigd is alle
    individualiteit via aanpassing en inburgering uit te roeien. Individualiteit die zich teweer stelt tegen het principe dat de sterkste schouders de zwaarste
    lasten horen te dragen.
</p>
<p>
    Zoek ik vastigheid in de fenomenale wereld dan kunnen meningen, opinies of vanzelfsprekendheden ervaren worden als stoorzender. De positie van die ander
    echter is net zo uniek als mijn eigen positie. Elk mens ziet het net iets anders. Iedereen heeft gelijk en dus heeft niemand gelijk. Deze druk wordt
    ervaren als een aanslag op de eigen identiteit en kan, net als onderdruk, tot een depressieve staat van zijn leiden.
</p>
<p>
    Zoek ik mijn zekerheden in de fantastische binnenwereld dan blijkt dat mijn constitutie dat niet aan kan. Magisch denken is één ding, bewust in de eigen
    magische werkelijkheid staan is toch even iets anders. Hier is het oppassen geblazen voor overspanning.
</p>
<p>
    Uitgaande van eenheid kan scheiding niet bestaan. Uitgaande van uitgebreidheid kan de eenheid niet bestaan. Eenheid is het magische aspect (1) van de
    wereld der manifestaties (4). Maar net als magie beschouwen we EENHEID als inhoud van het verborgene, onderdeel van een subliminale stroom die ons
    bewustzijn zelden weet te bereiken.
</p>
<p>
    De interactie tussen bewuste- en onbewuste processen is vanuit mijn belangstelling voor de voortdurende veranderingen van bewustzijn te fascinerend voor
    woorden, en net zo complex en onvoorspelbaar als de beweeglijkheid van een aura.
</p>
<p>
    De spanning tussen de tonal en de nagual of tussen statische en dynamische eigenschappen is als die tussen betekenis en bestaan. Daar een positie in te
    nemen doet mij groeien in de kennis van bescheidenheid dan wel Gematigdheid.
</p>
<p>
    Individu en collectief. Eerlijk zullen we alles delen, is een niet geringe uitdaging aan mijn beperkte verstand. Als het lukt dan voelt dat als de energie
    in de ruimte tussen linker en rechterhand, een energie waarvan gezegd wordt dat die helende krachten heeft. De naam van die energie is prana of chi, alweer
    verwijzende naar Akasha.
</p>
<p>
    Zou ik de <em>memen</em> kunnen identificeren die schuil gaan achter de spreiding en borging van ideeën in de collectieve en persoonlijke ruimte, dan moest
    ik wel geloven dat achter mijn gedachten herinnering schuil gaan, ook al schijnen die gedachten geen verband te houden met vroegere gebeurtenissen.
</p>
<p>
    Eerder verwees ik naar het <em>subliminale</em> als het allergrootste deel van de prikkels en indrukken waaraan ik blootsta en die door een mij onbekende
    intelligentie het onbewuste in worden gedreven alvorens ze ooit mijn bewustzijn bereiken. Dit is niet een of ander persoonlijk ongerief, maar net als
    genetische evolutie, een aandeel in de manier waarop chaos een eerste ruwe indeling wordt opgelegd. Dat wat reeds is moet veranderen, maar als evolutie
    teveel het karakter krijgt van revolutie moet Gematigdheid haar rol waarmaken en er voor zorgen dat ik heel blijf en niet ten onderga in een stroom
    waarvoor ik nog lang niet de benen heb er me staande te houden.
</p>
<p>
    Zonder de kennis en inzichten van Don Juan is het nog maar de vraag of Castaneda de hoge frequenties van de nagual had aangekund. Ik denk van niet.
</p>
<p>
Omdat we niet allemaal zo fortuinlijk zijn begeleid te worden door een ziener - zoals Castaneda dat ten deel viel - moet in de opmars naar ‘weten’    <em>steeds weer</em> gemeten worden. De verhouding tussen aarde, water, lucht en vuur, maar ook de ervaring die we hebben met de uitkomsten van vorige
    metingen, en de manier waarop daarop is gereageerd; dit zijn zeker de elementen die in onze kristallen grot steeds weer voorbijkomen. Het kristal reinigt
    het lichaam en de ruimte die ontstaat heet ‘herinnering’, onze eigen mobiele akasha, een zenderontvanger met kosmisch bereik.
</p>
<p>
    Wie zei daar ook weer dat mijn lichaam een tempel is?
</p>
<p>
    Een tempel voor de Geest.
</p>
<p>
    Geest die energie is, golvend in alle richtingen. De zelfde remmende golven die in TWEE al zo een belangrijke rol speelden.
</p>
<p>
    In een heroverweging van bovenstaande zie ik dat de tegemoetkoming van de leraar aan de leerling of van de goeroe aan de discipel vooral ook een metafoor
    is voor een innerlijk proces waarin het hogere (on)bewustzijn (doodsbewustzijn) zich in dienst stelt van het actuele (levens) bewustzijn. Transcendentie
    zonder goeroe zou onmogelijk zijn ware het niet dat ‘de remmende krachten’ en ‘alles wat geremd is’ hetzelfde leerproces doormaakt als het geval is in de
    vorming, de instandhouding en de vernietiging (reorganisatie) van welk onderdeel van de kosmos dan ook.
</p>
<p>
    De gedachte het zonder de genadige ingrepen van het hogere onbewuste te kunnen stellen behoort tot de ijdelheid der ijdelheden.
</p>
<p>
    IJdelheid die te pas en te onpas verklaringen aflegt over lichtervaringen, engelen, buitenlichamelijke reisjes enz, komt vooral voor bij hen die een
    voorschot nemen op de ervaring, en op die manier buiten de actuele werkelijkheid komen te staan. Zij die zich vooral met het hogere willen associëren en
    het lagere maar al te graag overlaten aan de minderbegaafde tonen aan dat ze nog niet aan Gematigdheid toe zijn. Het zijn juist dit soort
    ego-voorbarigheden die kennismaking met ‘wat is’ in de weg staan. Dat wat je hebt of denkt te zijn hoeft niet meer gezocht te worden. Inertie is een ander
    gezicht van Gematigdheid.
</p>
<p>
    In 14 is het gewenst dat aanname en geloof getemperd worden tot ze op geen enkele wijze de vrije, onbevooroordeelde aandacht meer kunnen verstoren. Deze
    toestand heet sereniteit.
</p>
<p>
    Ik heb EEN. de Magiër, vooral als een illusionist gezien.
</p>
<p>
    4 is een schepping van de illusie.
</p>
<p>
    Moduleert de Magiër in de Geest wat een Mens in zijn ‘werkelijkheid’ zoekt te scheppen? Moet ons woord dan toch vlees worden?
</p>
<p>
    Persoonlijkheid versus meervoudige persoonlijkheid. 5 moet de oplossing bevatten van het vreemd soort interacties die zich in mij afspelen en waar ik
    zonder een hoger weten, dat ik niet bezit, geen inzicht in kan hebben.
</p>
<p>
    Ik denk dat de tegenstellingen binnen de persoonlijkheid een grote, brede, neurotische stroom op gang hebben gebracht. In zoverre deze stroom de chaos
    representeert waarin steeds nieuwe orden worden uitgebroed zie ik heldere weerspiegelingen van overlevering en mythe. Ooit hadden we logica; thans hebben
    we meerwaardige logica.
</p>
<p>
    Mij is daar nooit om gevraagd. We hebben het over een grote, krachtige, subliminale stroom van magische tekens en berichten. Onbewust!
</p>
<p>
    We zien die stroom niet maar we ervaren zijn uitwerking in onze caleidoscopische werkelijkheid.
</p>
<p>
    We zijn misschien trots op hetgeen we hebben voortgebracht maar hebben geen besef van de bron van al deze dingen. En zo eigenen we onszelf van alles toe en
    leven eigendomsideeën die zo krom zijn als een hoepel.
</p>
<p>
    1 is Geest. 4 is Lichaam.
</p>
<p>
    Descartes had daar moeite mee. Lichaam en Geest behoren als het ware tot volkomen verschillende dimensies. Hoe moet ik me dat voorstellen? Kunnen die twee
    ooit ook maar iets met elkaar te maken hebben. En toch is dat wat we zeggen te zijn: lichaam <strong>en</strong> geest. Dode materie en levende energie.
    Tweeheid of eenheid?
</p>
<p>
    De nederigheid die Gematigdheid voorschrijft doet mij zeggen dat ik het niet weet. Mijn ‘lichaam = geest’, voelt goed - maar deze notie wordt niet
    ondersteund door de dualiteit die mijn illusoire staat van zijn aan mij oplegt.
</p>
<p>
    En met het niet weten snijd ik de potentie aan van de Nul, personificatie van het onbewuste.
</p>
<p>
    Voor ik toekom aan boven of onderbewustzijn moet ik beginnen met toe te geven dat ik niet weet wat het onbewuste is. Op het moment dat ik het zie of ken is
    het geen onbewustheid meer.
</p>
<p>
    De invloed die de immense, subliminale donkere materie op mijn bewustzijn heeft, moet haast wel veel groter zijn dan in mijn meest gewaagde zelfreflecties
    wordt verondersteld.
</p>
<p>
    Zo ontgaat het me ook dat ik eigenlijk een buitengewoon irrationeel wezen ben, eeuwig bezig de leegte te vullen of de volte te ledigen. Want tussen
    eeuwigheid en eindigheid is er overdadige ruimte voor wat ik dan maar ‘geven en nemen’ zal noemen, van ‘output’ en ‘feedback’. Soms lijk ik te exploderen
    van de emoties die komen met de voorstelling van het soort intelligentie dat we hier in actie zien. Dit is de ruimte waar alles alles ontmoet in dat ene
    grote experiment waarvan niemand weet waar het ons brengen zal.
</p>
<p>
    De vier letters van de naam van God, en hun onderlinge relatie, bepalen de richting waarin Persoonlijkheid zich zoekt te ontwikkelen. De creatie van
    zonnegoden en maangodinnen, van memen en elementalen wijst op een mentale staat die we leren kennen aan de hand van een zelfgecreëerde metafysica. Een
    metafysica van menselijke waarden, die wat Pirsig betreft uiteenvalt in biologische. mentale, emotionele en spirituele (orgastische) systemen.
</p>
<p>
    Bewustwording van wat onbewust was vindt plaats in eenheid met onze ambivalenties ten opzichte van Engelen en Demonen. We erkennen of ontkennen hun invloed
    en positie totdat het zelfbeeld instort en hallucinaties andere beelden naar voren schuiven..
</p>
<p>
    Het gaat om samenhangen. Hoe dichter je met het oog bij de vernauwing (de spleet in de muur) komt hoe ruimer, dat weet iedere sleutelgatloerder, het
    blikveld wordt voorbij de spleet. Innerlijke ‘aandacht’ voor vernauwing die ruimtelijke opluchting creëert.
</p>
<p>
    Nieuwe ruimte echter die niet gevuld wordt met nieuwe zingeving keert zich tegen een Mens die in zingeving zijn persoonlijke voor- en afkeuren moet vinden,
    een essentiële stap op weg naar identiteit.
</p>
<p>
    Analoog aan de mate waarin de vernauwing of de beperking geaccepteerd wordt als een noodzakelijk element in de creatie van nieuwsgierigheid en het stellen
    van nieuwe vragen, kan de authenticiteit van de eigen positie bepaald worden. Zij die in dienst van een of ander heil de uitkomsten menen te kennen kunnen
    beter gewantrouwd worden.
</p>
<p>
    Als moraliteit het leidende principe is in het ontdekken en waarderen van de eigen ruimtelijkheid dan heeft het meer zin om over menselijk gedrag te praten
    dan over macht en onmacht van goden. Het ligt echter in onze aanleg ons vast te klampen aan vormen - in pogingen inhoud te ontwijken. Dat we moeilijke
    zaken echter toch via omwegen benaderen is maar al te duidelijk.
</p>
<p>
    Ceremonie is hier wellicht het sleutelwoord. Veel van wat we doen, of dat nou met onze bezigheden dan wel met onze geloofsopvattingen of opinies te maken
    heeft, dient als een vluchtheuvel van waar we de oversteek maken. Daar wordt het rollenspel tot kunst verheven en wie die kunst beheerst kan het ver
    schoppen.
</p>
<p>
    Op de rand van tijd, op de rand van ruimte, op de rand van wat we ons nog kunnen voorstellen ligt intuïtie die niet ophoudt onze zelfgenoegzaamheid op de
    proef te stellen. Wat kan het lagere bewustzijn (of onbewuste) nu doen om de macht van het hogere te verleiden zich in zaken te mengen die dat lagere
    bewustzijn ver boven de pet gaan? Uw wil geschiedde op aarde zoals in de hemel, is een toverspreuk die de breuk tussen deze twee zoekt te helen.
</p>
<p>
    Heel veel van wat we doen dient op een dieper niveau de noodzaak een ceremoniële ruimte te creëren waarin de goddelijk resonantie gehoord kan worden en
    geassimileerd. Het lagere wil zich aanpassen aan het hogere. Op extreme wijze zie je dat in gelovige fanatici die zich als levende bommen laten opblazen
    voor het heil van de gelovige.
</p>
<p>
    Tenzij ze dit zelf willen laten Goden zich niet rechtstreeks kennen. Ze hebben zich gemanifesteerd in wat wij materie, natuur of cultuur noemen.
    Experimenten met de weerbarstige realiteit is de manier om de spraak der goden te leren onderscheiden. Want horen is één ding, verstaan is een ander.
</p>
<p>
    Beperkte opvattingen over werkelijkheid, en de symbolische dimensie daarin, vormen de subliminale filters die mensen van goden scheiden, mensen van mensen,
    en een mens van zichzelf.
</p>
<p>
    Geweigerde realiteit doet pijn die we maar beter kunnen omhelzen, want ook pijn is deel van onze spraak. Als lustpunten pijnpunten worden is het tijd na te
    gaan of ik misschien overgevoelig ben geweest voor de zogenoemde realiteit, en of overgevoeligheid niet eigenlijk een tekort aan gevoeligheid is.
</p>
<p>
    Maar toch, op de schaal van lust naar last (of omgekeerd) kunnen onze meetmethoden met redelijke precisie gekalibreerd worden.
</p>
<p>
    Maak het de Geliefden wijs, maar om dichter bij iets te komen moet je afstand nemen.
</p>
<p>
    De meest overtuigde nationalisten wonen nog al eens in Verweggistan, en heel wat heimweeliteratuur over de geboortegrond ontstaat in exotische koffiehuizen
    ver van de geboortegrond.
</p>
<p>
    Meetmethoden stellen niet alleen afstanden en frequenties vast, ze zijn ook de omweg die gegaan moet worden om andere aspecten in de bekende werkelijkheid
    op te kunnen merken.
</p>
<p>
    14 wordt een moeilijk archetype genoemd, en mijn pogingen alchemie uit te leggen zonder alchemistische mist op te trekken is lastig genoeg.
</p>
<p>
    Het gemak waarmee ik een ander de maat neem contrasteert heftig met de lastige en eenzame positie waarin ik eigen hoogtes en dieptes meet. Toch is het
    oordeel over een ander niet anders dan een omweg naar zelfanalyse.
</p>
<p>
    Mijn positie bepaalt wat ik al of niet opmerk. Dimensionaliteit is een geweldige uitdaging; niet alleen in de wetenschap. We vinden het al moeilijk ons een
    voorstelling te maken van de vierde dimensie. Wat moeten we dan beginnen met een elfde of een veertiende? Quantummechanica, chaos- en snaartheorieën doen
    in onze tijd een beroep op het voorstellingsvermogen zoals nooit eerder het geval was.
</p>
<p>
    Denkende aan staten van bewustzijn valt het me op dat het juist ‘verschuiving van perspectief’ is waardoor de psychedelische trip zo een dubbelzinnige
    indruk achterlaat. LSD wordt dan gezien als een déhallucinerend middel die aantoont dat de eenzijdige, profane (dualistische) beleving van de zogenaamde
    werkelijkheid de eigenlijke hallucinatie is, maya die ons belet de bindende, energetische structuren van fenomenaliteit thuis te brengen. Vakantie- en
    ander vluchtgedrag laat zien dat thuis een ervaring is die steeds meer gemeden wordt. ‘Routes des Iles &amp; Soleil’ worden lijdenswegen. Om te kunnen
    veranderen moeten we aldus de druk op onszelf steeds verder opvoeren.
</p>
<p>
    Dat omwegen ook vluchtgangen kunnen zijn die gezocht worden om het ego te sparen, het gezicht niet te verliezen of dilemma dan wel conflict uit de weg te
    gaan, heeft de beweeglijkheid van standpunten geen goed gedaan. Hoe harder we lopen hoe meer verzuring en spierstijfheid. Escapisme is de tegenkant van
    avontuurlijkheid. Maar ook in de opvoering van de eigen snelheid wordt het verschil met de vrije val van licht gerelativeerd dan wel gematigd. Matiging is
    een onderdeel van de complexiteit waar we voortdurend mee te maken hebben. En dat velen onder ons te vlug leven zal iedere stress-specialist beamen.
</p>
<p>
    Ik vermoed dat Zhuang Zi, een geducht Taoïst uit de derde eeuw voor Christus, de namen die we aan alles geven omwegen vond. De naam van God, zoals die in
    Vier is belichaamd sluit het Goddelijke op in hetgeen niet meer dan een woord is. De Confucianisten sloten elke burger op in een naam die functie en
    levensloop zo goed als vastlegde. Wie zijn naam te buiten ging verloor zijn gezicht en zonder gezicht besta je niet. Kristofer Schipper, de vertaler van de
    ‘Innerlijke Geschriften’, merkt in zijn commentaar op dat je in zo een systeem helemaal geen wetten meer nodig hebt. Een betere dictatuur kun je je niet
    wensen.
</p>
<p>
    Wie verwondert er zich niet tenminste een beetje over de onnatuurlijke omgang die wij als natuurwezens met de natuur hebben ontwikkeld? We noemen deze
    onnatuurlijkheid ‘cultuur’ en wekken onszelf en anderen op daar vooral aan deel te nemen. We gebruiken desnoods de rede en de wet om deze onnatuurlijkheid
    af te dwingen.
</p>
<p>
    Omwegen!
</p>
<p>
    Wat natuurlijk is moet op natuurlijke manier ontwikkelen, zo niet dan introduceren we de willekeur van de wet en het despotisme van het woord.
</p>
<p>
    Wat zou een verhalenverteller nog kunnen zonder slingers en omwegen? En zijn onze levens niet de verhalen van deze tijd?
</p>
<p>
    Omdat omwegen vaak de avontuurlijker routes lijken te zijn zullen we er gebruik van blijven maken. Ritueel, ceremonieel en incantaties; alles wat met ‘set
    and setting’ te maken heeft, en de manipulatie ervan, beïnvloedt de resultaten. Dat juist de resultaten een simpel verblijf in het licht dwarsbomen is de
    kraker die 14 smoel geeft. Ik vergeleek VIER met een gevangeniscel, een duister hok. Vrijheidsbeperking kan zo toch nog een zegen blijken te zijn. Taal en
    woordfetisjisme op te vatten als één grote gevangenis spreekt me wel aan. In de beperking toont zich de meester.
</p>
<p>
    Vertraging, dat is waar het om ging in 2, 4 en al die andere passieve getallen. De omwegen zijn de golven, de ronde vormen waarmee de Hogepriesteres de
    energie van de Magiër invangt en op maat maakt voor een bestaan zoals we dat ervaren. Incarnatie, cultuur de transcendente natuur; is het één groot web
    waarin de tijd wordt vertraagd tot het zo dood lijkt dat we het materie noemen?
</p>
<p>
    Grote inspanningen, zeer kostbare deeltjesversnellers zijn nodig om dat proces van vertraging om te keren en weer zicht te krijgen op de oorspronkelijke
    vrijheid, ook chaos genoemd.
</p>
<p>
    Als alle wegen naar Rome leiden en er maar één de kortste kan zijn, is de rest allemaal omweg. En welke de kortste is, is niet altijd af te lezen uit de
    metingen. Ik heb talloze malen omwegen bewandeld om sneller mijn doel te bereiken. En elke automobilist weet; hoe meer fileleed hoe aantrekkelijker de
    omweg.
</p>
<p>
    Omdat 1 + 4 VIJF is kom ik hier op de gedachte dat die spaghetti van omwegen nu juist de ontwikkeling van de persoonlijkheid zoekt te dienen.
    Persoonlijkheid is de identificatie met de keuzes die we maken, met het beeld dat we uit willen dragen. Gevoel van onvrijheid is nauw verbonden met de
    noodzaak een persoonlijkheid te moeten zijn. Ik heb dat opsluiting in een rol genoemd. Om wanhoop uit de weg te blijven dient de paradox waarin uiterlijke
    onvrijheid misschien wel de kortste weg is naar innerlijke vrijheid. Geboeid zijn is dan ook het onderwerp dat in het volgende hoofdstuk, de Duivel, naar
    de eerste plaats dingt.
</p>
<p>
    In zoverre onze routes vastgelegd zijn in regel of wet kan ik constateren dat de meerderheid altijd moet lijden onder de weinigen die zich van geen wet
    iets aantrekken. Individuele ontwikkeling heeft een collectieve component die mijn ‘set and setting’ mede bepaalt, waardoor de verleiding om innerlijke
    problemen in de ander op te willen lossen moeilijk te pareren is. In zo een soort cultuur leven we nu eenmaal.
</p>
<p>
    Een ander willen redden is een vorm van afstand nemen van mezelf, maar helaas niet altijd om dat zelf beter in de peiling te krijgen. Uiteindelijk is de
    omweg wat je wilt dat die is. Je kunt er alle kanten mee uit.
</p>
<p>
    In veel gevallen is het beeld dat we van individualiteit hebben niet meer dan een reactie op een te opdringerige collectiviteit. Homo Ludens weet daar wel
    raad mee: ‘Wat niet mag is lekker’. En dus houden we de vlucht in de medemens in stand.
</p>
<p>
    Als de <em>omgang</em> (ook al weer zo een omweg?) met ‘gematigdheid’ wat minder negatief beleefd zou worden zou wellicht opvallen dat in ‘gematigdheid’
    het woordje ‘ma’ zit verborgen. Of ‘mat’.
</p>
<p>
    Ma en mat!
</p>
<p>
    Is Gematigdheid een moederlijk soort rekenkunde? Op het moment dat ze leven baart, baart ze het voorzienbare einde van dat leven. Moeders construeren
    tijdelijkheid in een oceaan van tijdloosheid. Met elke geboorte begint het aftellen.
</p>
<p>
    Een moeder voorziet ook eerder de samenhang tussen haar vruchtbaarheid en overbevolking dan haar mannelijke gezel die liever groeiende markten en daarbij
    horende macht ziet.
</p>
<p>
    Ecologische verstoringen, opwarming van de atmosfeer en uitdijende oceanen worden <strong>niet</strong> gezien als resultaten van onbeheerste
    bevolkingstoename. Maar dat is onderdeel van een ideologie waarin vrouwelijke waarden als niet bijzonder relevant worden gezien.
</p>
<p>
    Dat is een keuze die we ooit maakten.
</p>
<p>
    Onvoldoende bewustzijn van de EENHEID staat gelijk aan opsluiting in tegengestelde belangen. En de wijze waarop opgekomen wordt voor die belangen laat zien
    dat respect voor zelfs menselijk leven en menselijke integriteit, ondanks vele mooie woorden en bevlogen standpunten, een lage status heeft.
</p>
<p>
    Ideologieën zijn gesloten, dogmatische systemen en houden zich blind voor alles wat die ideologieën weerlegt. Hun overtuigingen zijn waar omdat ze waar
    zijn. Zo wil hun God dat.
</p>
<p>
    Zoals ik er naar kijk komen ideologieën voort uit een onvermogen de oude mythische verhaallijn te zien als levend, altijd beweeglijk water waarin de
    eigentijdse dogma’s en vooroordelen uit hun verstarring worden gehaald. Heilige kalveren zijn in de materialistische optiek fabeldieren die niets te maken
    hebben met de sprookjes waar we als verlichte consumenten in horen te geloven; fabels die rente opleveren, en winsten die geluk opblazen tot ‘Jurassic
    Proportions’; een meso positie, het midden houdend tussen wijs en onwijs, tussen leugen en waarheid.
</p>
<p>
    Juist echter in dat midden zien we de monsters ontstaan die zodra de condities wat veranderen het eerste uitsterven, plaats makend voor weer andere
    monsters. Grenzen zijn onderwerp van permanente discussie, duinrijen die onder invloed van de samenkomst van water en aarde voortdurend in beweging zijn.
    Dat de collectieve zucht naar een ‘zo neutraal mogelijke’ centrumpositie nu juist de revolutionaire impuls dient, komt voort uit gebrek aan herinnering van
    de eigen afkomst. We moeten vooruit en dan is er geen tijd om terug te kijken. De extremen worden ontkend, ideologische veren afgeschud, maar zodra de
    voordelen van het dominante midden teveel verdeeld wordt over teveel aanspraakmakers wordt er toch weer terug gegrepen op die ideologische afkomst en slaat
    de vlam in de pan.
</p>
<p>
    Niet getreurd, voorlopig hebben ideologen het nog goed voor elkaar. Kritiek op hun breinspinsels is een direct bewijs van gebrek aan ontwikkeling of
    beschaving. Net als in het mengen van de elementen gaat het hier om verdeling, en in het spel mag het belang van de knikkers nooit onderschat worden.
</p>
<p>
    Onze meer recente ideologieën worden in verband gebracht met de Verlichting, maar wat die Verlichting nu precies verlicht blijft diffuus; tenzij een
    broodje rationeel denken mij als wetenschappelijk medewerker nu juist in leven houdt, een non-issue voor de roesdansers op de vloeren van disco, hiphop of
    techno.
</p>
<p>
    Het stellen van vragen wordt door de rauwdouwers van de projectontwikkeling (of door een gelouterd neoliberaal) als een remmende, en dus (tijd is immers
    geld) als een onacceptabele bemoeienis beschouwd, vooral ook wanneer dat vragen zijn naar de gevolgen van een project of hoe lange termijneffecten zich
    verhouden tot korte termijneffecten, of omgekeerd.
</p>
<p>
    Ik zie alle claims op verlichtheid eerder als een voortzetting van een despotisme die we vanuit de geschiedenis kennen als een fase in de ontwikkeling van
    godsdiensten, staten en allerlei andere rond sterke ego’s opererende menigten of instituties. De beloften waarmee de aanhang wordt gelijmd zijn maar al te
    doorzichtig maar niet erg doorschijnend; hetgeen aantoont dat er af en toe iets omgedraaid moet worden om het verband tussen zicht en schijn in stand te
    houden.
</p>
<p>
    Matglas speelt een rol in de optiek van de donkere kamer.
</p>
<p>
    Eigenlijk verkeert de ideologische mens nog in een predualistisch stadium, waarin elk antwoord al gegeven is voor de vraag zich voordoet. Dat geeft
    sommigen onder ons een lekker gevoel.
</p>
<p>
    Maar voor mij zit het zo: ‘De hand die het wateroppervlak in beweging bracht moet vervolgens ook maar zien de beroering tot bedaren te brengen. Ik denk aan
    de stromingen en wielingen tussen hoge en lage druk, tussen licht en duisternis, maar vooral ook tussen zichtbaarheid en onzichtbaarheid’.
</p>
<p>
    De vragen die ik hier stel zijn bepalend voor wat wel en wat niet in zicht kan (mag?) komen.
</p>
<p>
    Vraag ik alleen naar het zichtbare dan zal het onzichtbare zich niet gauw melden.
</p>
<p>
    Vraag ik alleen naar het onzichtbare dan verwacht ik weinig te leren over het zichtbare.
</p>
<p>
    Stel ik vragen over de relatie tussen die twee dan verbind ik tegenstellingen en open de sluizen van verbeelding en inspiratie. De strijd tussen realisme
    en antirealisme laat zien dat strijd tot niet veel meer in staat is dan het vergroten van het dualisme.
</p>
<p>
    Vanuit de donkere kamer krijgen we te zien wat de fotograaf ons wil laten zien, en met fotoshop is het manipuleren van de plaatjes van de werkelijkheid
    gemeengoed geworden; een artistieke mogelijkheid maar ook een nieuwe criminele wereld van vervalsing en misleiding.
</p>
<p>
    Misleiding, omleiding; steeds weer kom ik de omweg tegen. Beeldvorming is, net als herinnering, bouwstof van het zelf, het werkelijke - en andere
    zogenaamdheden.
</p>
<p>
    Drempel en sublimatie. Dat wat niet tot expressie wordt gebracht, niet over de drempel heen mag wordt een aangroeiende massa, een stuwmeer van vragen en
    voorbarige uitspraken die wanneer de dam bezwijkt de chemie van alle bereikte evenwichten op zijn kop zet.
</p>
<p>
    Herinnering, het weten waar we vandaan komen, mag de gemiddelde vooruitgangsadept voorkomen als een verspillende omweg; in Gematigdheid zal toch onderkend
    moeten worden dat herinnering en (ge)weten nu juist moeten voorkomen dat onze evolutie niet anders geschreven kan worden dan in bloed, zweet en tranen.
</p>
<p>
    Het klinkt allemaal eenvoudig genoeg. Weten waar je vandaan komt. Maar voor je er erg in hebt zit je bij de regressietherapeut, wegzinkend in een
    onverifieerbare poel van al of niet geleide fantasieën.
</p>
<p>
    Een ding staat vast; mijn dromen, herinneringen en fantasieën lenen zich uitstekend voor de opzet van een wat symbolischer benadering van mijn zogenaamde
    werkelijkheid. Het gaat om het licht, om de mythe die in de overgang van denken naar schouwen ontspanning brengt van lichaam en geest, een conditie die
    aansluit bij het beeld dat 14 in mij oproept. Zolang het besef mag groeien dat alle opwinding voortkomt uit rust en terugkeert in rust, bestaat er
    verbinding met het vraagstuk wat nu eigenlijk de essentie is van Gematigdheid. Identificeren we ons met de opwinding (sensatie) dan zullen ideologieën en
    fundamentalismen onze zieltjes met steeds glanzender kraaltjes en spiegeltjes weten te winnen.
</p>
<p>
    In mijn dualistisch systeem is alles positief, en negatief. Als God de ultieme projectie is van dat verdraaide ego, met alle megalomane fantasieën die
    daarbij horen, is het opvallend ik er niet beter in slaag acceptabele beelden te ontwerpen van ‘een positief ego.’ Om te kunnen vaststellen dat de
    aanzuigende werking van ego balanceert met de afstotende- bleek toename van zelfbewustzijn aanbevelenswaardig; een toename die ik vooral vond in
    concentratie en meditatie. Maar visualisatie en zelfs geheugentraining kunnen ook aanjagers zijn in de waardering van onze wezensdelen.
</p>
<p>
    Projecties, net als materiele werkelijkheden, worden door de Magiër van vier punten uit gestuurd.
</p>
<p>
    Onze arbeid aan de menging van aarde, water, lucht en vuur vereist een uniek persoonlijke beoordeling die tot uniek persoonlijke opstellingen leidt.
    Burgerlijke ongehoorzaamheid waar ik nog wel eens een lans voor breek, is de consequentie van het ontstaan van een mensensoort die de smaak voor
    collectieve standpunten aan het verliezen is, en zeker wanneer die collectiviteit uitgaat van ‘waardenvrijheid’.
</p>
<p>
    Maar toch! ‘Ik-zeggen’ zoals dat ontstond in VIJF mag niet alleen maar een reactie zijn op de ideologiserende en geïdealiseerde omgeving. De aanval zal
    tenslotte op de eigen aannames gericht moeten worden. De ik-functies dienen er uiteindelijk toe de innerlijke gewetensfuncties bloot te leggen, zodat
    collectieve problemen herkend kunnen worden als projecties van heel persoonlijke opvattingen over de ontwikkeling van het IK. Het collectief kan op haar
    beurt nooit fundamenteel afwijken van hetgeen bereikt is in al die persoonlijkheden die de aarde bevolken, onderdrukkers en slachtoffers gelijk. Actie en
    reactie vormen de vicieuze cirkel die - in het vierkant geplaatst - haar (goddelijke) oorsprong prijs geeft.
</p>
<p>
    Ik neem aan dat 14 een aansporing bevat nu echt te beginnen met het Grote Werk, ofwel met een wat bewuster mengen van de vier elementen. Ik begrijp dat
    mijn aarzeling hiertoe over te gaan te maken heeft met angsten die ik nog maar voor een klein deel heb geïdentificeerd. Maar er is ook een meer
    voordehandliggende reden voor die terughoudendheid. Het is niet aan mij te bepalen wat een eventuele lezer onder water moet verstaan, of onder welk ander
    element dan ook. We hebben het hier over innerlijke beelden die voor een deel onbewust zijn. Op weg naar hun bewustheid komen we de redenen tegen waarom we
    ze het onbewuste ingestuurd hebben. Ontoereikende capaciteit van het actieve bewustzijn lijkt al heel wat te verklaren, maar wie bepaalt wat de grenzen
    zijn van het actieve bewustzijn? Zonder wat experimenten zal daar weinig kennis gewonnen worden.
</p>
<p>
    Mengen, het klinkt zo abstract, en dus toch maar een voorbeeld:
</p>
<p>
    <em>
        De inspanning die nodig is om bij het innerlijke Celestiet (een mooi blauw kristal dat mij bijzonder aanspreekt, ook wel Engelensteen genoemd) te komen
        is geen recht toe recht aan beweging. Maar als het lukt herken ik de frequenties van dit transcendente kristal overal. Ik had dat al eerder ontdekt met
        het Klein Hoefblad. Toen ik de naam eenmaal kende zag ik het plantje in elke berm.
    </em>
</p>
<p>
    <em>
        Zo mengen we bevrijde beelden met de overige elementen. Mengen is een operatie van de Liefde zelf, maar in de verkeerde handen kan menging ook tot de
        werken van het Serpent gerekend worden.
    </em>
</p>
<p>
    Het lijkt zinnig mijn tegenzin voor omwegen en vertragingen opzij te zetten en me tot traditie te wenden voor informatie. Sjamanen hadden kennis van de
    aarde en van wat daarin ligt verborgen.
</p>
<p>
    Of misschien moet ik gewoon niet zeuren en accepteren dat zelfs onze grootste onmatigheden toch vooral ook ontwijkingen zijn voor die veel grotere
    confrontatie waarin het IK als schepper van de eigen werkelijkheid ter verantwoording wordt geroepen. En misschien hadden figuren als de Verloren Zoon of
    als Saulus wel gelijk. Om nu juist in allerlei uitspattingen ingangen te zien voor Gematigdheid is een conclusie die niet voor de hand ligt maar wel
    verleidelijk is. Het positieve, het dynamische wordt kennelijk sterk gestuurd door de onderwereld, ofwel het onbewuste.
</p>
<p>
    Dit zou betekenen dat cultuur per definitie de afstand tussen de mens en zijn bron(nen) vergroot; een kloof die natuur weer zou moeten en ook zal dichten.
    Er van uitgaand dat de bron waar het hier over gaat zich laat kennen in identiteit, integriteit of spiritualiteit, valt er heel wat te winnen. Het zijn
    deze eigenschappen die in de vragen die in Tarotlezingen worden gesteld altijd weer opkomen. Geen wonder als ik bedenk dat een orakel in de eerste plaats
    uitnodigt tot zelfkennis.
</p>
<p>
    Het woord ‘Kabbala’ betekent ‘traditie’.
</p>
<p>
    In de kabbala is Gematigdheid de verbinding tussen twee sferen, waarvan er een de Maan symboliseert en de ander de Zon. Vanuit de elementen gezien gaat het
    hier dus over de menging van Water met Vuur, waarbij het goed is voor ogen te houden dat menging niet alleen een fysieke bezigheid is maar vooral ook een
    metafysische. Stoom dreef ooit onze machines aan, zoals mist in de metafysische binnenwereld het medium (het transportmiddel) is dat ons in staat stelt van
    de tonal naar de nagual te reizen. De combinatie van expressie en ontvankelijkheid als aanraking, als verbinding – mengt net zo goed als de suiker die ik
    in aan mijn hete koffie toevoeg. Pure koffie is me te bitter. Pure suiker te zoet. Wie spreekt moet ook luisteren. Mengen is het handwerk van Gematigdheid.
</p>
<p>
    In termen van wegen en omwegen ziet symboliek er eerder uit als een kronkelweg dan de mooie strakke boulevard die ik hoopte te bewandelen toen ik besloot
    een poging te wagen de ‘Tar (koninklijke) Rot (weg)’ te ontcijferen.’ Dat ik aan deze kronkelweg de voorkeur gaf zat hem vooral in de ontoereikendheid van
    de taal die ik sprak, en waarin het ‘All I need is Love’ niet leidde tot de paradijselijke toestand die deze woorden leken te beloven. Als Twee niet meer
    is dan de optelling van 1 + 1 dan zal de meerwaarde van de som die 2 is zich blijven verbergen.
</p>
<p>
    Zij die het logische denken voorstaan wensen zich over het algemeen niet in te laten met allerlei emotionele windingen. Dat vertroebelt het zicht op de
    logica.
</p>
<p>
    Zij die hun hart willen laten spreken vinden abstractie en rationaliteit als obstakels op hun weg. Dat deze twee in gescheiden staat verantwoordelijk
    kunnen zijn voor onaanvaardbare tegenstelling en extremisme mag duidelijk zijn.
</p>
<p>
    Hoe water en vuur te verenigen tot iets dat nog binnen de taal past is minder duidelijk. Ik kan dat iets stoom, damp, aurakleur of mentaal beeld noemen;
    daarmee bereik ik geen dieper inzicht in de menging van die twee. Ik kan hoogstens constateren dat de samenkomst van persoon (water) en bovenbewustzijn
    (vuur) tot beelden leidt die voor droom of werkelijkheid aangezien kunnen worden, of misschien wel voor allebei tegelijk. Copulatie is wat dat betreft wel
    wat moeite waard.
</p>
<p>
    Water gaat over aardse eigenschappen, vuur over hemelse.
</p>
<p>
    Ik ben niet voor niks zo gecharmeerd van de woorden: ‘Onze Vader die in de Hemel woont, Zijn wil geschiedde op Aarde zoals in de Hemel’, een mantra die
    precies op de situatie is toegesneden. Maar er zal ongetwijfeld voor elke smaak een oplossing te vinden zijn. Agnost of Jehova; er komt altijd wel weer een
    crisis die maakt dat je de intelligentie die het lot zo beroerd bestiert wel naar de aarde wilt sleuren; al was het maar om hem een kopje kleiner te maken.
    Niet eens zo extravagant als je bedenkt dat het lagere al bereid leek het leven te willen geven (12) voor een beter leven. Als je jezelf slachtoffer voelt
    van goddelijk geknoei vind ik het aanvaarbaar dat je van het goddelijk ook wel wat offerbereidheid mag verlangen.
</p>
<p>
7 ziet er uit als een pijl die doel zoekt. Plaats ik 7 voor de spiegel dan richt die pijl zich in twee tegengestelde richtingen. Vertrekpunt    <em>en bestemming</em> blijken elkaars spiegelbeeld te zijn. Een mens op zoek naar zijn identiteit, zijn meest persoonlijke talent, zijn missie of
    levensdoel is een mens op zoek naar zijn innerlijke bron. Dat is zijn queeste.
</p>
<p>
    Afkomst wordt in 14 iets om onder de microscoop te leggen. Regressietherapieën volgen de intuïtie dat afkomst onze bestemming herbergt, en omgekeerd.
</p>
<p>
    De asymmetrische pijlpunt van 7 doet aan de boemerang denken die voorwaarts geworpen op zijn terugweg de werper treft. Wat je doet voor een ander blijkt
    toch steeds weer een bijdrage te zijn aan je eigen evolutie.
</p>
<p>
    Hoe ook; de Maan (intuïtie) zoekt de Zon (de rede), zoals de Zon de Maan zoekt. In mijn denken zijn deze twee (en hun bewegingen) gescheiden, zoals in de
    symboliek van de boemerang.
</p>
<p>
    In de kunst van het boogschieten is ontspanning van lichaam en geest voorwaarde voor goede resultaten.
</p>
<p>
    Symbolisch staat de boemerang voor ‘terugkerende omstandigheden, een uitstekend embleem voor historici en, hoe kan het anders, voor symbolisten.
</p>
<p>
    Dit roept een andere gedachte op. Er staat geschreven dat het Hemelrijk vooral gereserveerd is voor de armen van geest. Theologen hebben zich beijverd
    helder te maken dat we het hier niet over verstandelijke gehandicapten hebben, maar over hen die graag aan de voeten van de Meester plaats nemen en zijn
    woorden indrinken.
</p>
<p>
    Ik zou dat wat uitgebreid willen zien tot alles dat zich in mijn aandacht aanbiedt. Alles wat me overkomt en alles wat in me opkomt functioneert als grote
    guru, of als mijn orakel zo je wilt. Om groter bewustzijn te ontvangen moet ik bestaand bewustzijn ledigen. Water moet als het ware minder water durven
    zijn en vuur minder vuur, om menging van die twee mogelijk te maken. En voor egotrippers moet ik ten overvloede opmerken dat de komst van een hoger IK de
    relativering van het bestaande IK-beeld vergt. Mezelf te zien alsof ik een ander was is een machtig hulpmiddel in deze beweging naar nieuwe lege ruimte die
    gevuld kan worden met wat Grote Geest maar in petto mag hebben. Inderdaad, niet mijn maar Uw wil geschiede.
</p>
<p>
    Een LSD trip begint met dissociatie, een kort verblijf in het schemerlicht tussen leven en dood. Voor sommigen al genoeg om de hele trip als hel te
    ervaren.
</p>
<p>
    Het waren niet de domsten bij wie ik de opvatting vond dat Gematigdheid de moeilijkste is van de archetypen in de Grote Arcana. Zuivere menging, de
    perfecte balans, blijven wenkende perspectieven die onder vuur genomen worden door chaos ofwel door wat ik dynamische (onaangepaste) kwaliteiten ben gaan
    noemen. Juist die kwaliteiten waar we zo makkelijk verslaafd aan kunnen raken en die ons vervolgend ten verderve leiden.
</p>
<p>
    Dat ik mijn ego kan relativeren lijkt me niet tot de onmogelijkheden behoren. Maar hoe kan ik verwachten dat het bovenbewuste zichzelf laat relativeren?
</p>
<p>
    Ik ben geneigd aan te nemen dat dit een esoterisch probleem is. God buiten onszelf, ja zelfs boven onszelf, plaatsen - heeft de perceptie van dat beeld
    verstard. Ook al neem ik aan dat mensen goden scheppen zoals goden mensen voortbrengen, dan nog zie ik niet waarom of hoe het hogere zich zou schikken naar
    het lagere. Zo hebben we dat nu eenmaal gewild; een onveranderlijke, op zichzelf staande kracht die alles kan veranderen behalve zichzelf..
</p>
<p>
    We ontwikkelen nu holistischer percepties en zien dat deze eenzijdigheid niet langer vol te houden is. Dat mensen in hun dromen engelen of goddelijke
    wezens tegen kunnen komen bewijst dat wederkerigheid een rol speelt. Een engel mag dan vleugels hebben; voor het overige is het precies een mens. En als de
    boodschapper Gods zo op een mens lijkt, hoe ziet God de Vader er dan wel niet uit? Of God de moeder?
</p>
<p>
    Uiteindelijk zien we niet meer dan wat het programma dat we voor onszelf schreven ons toestaat te zien. Wat dat betreft zijn de huidige problemen met
    lokaliteit en nonlokaliteit een non-issue. Klassieke mechanica of quantumtheorie; het zijn slechts ontwikkelingsfasen in het menselijk bewustzijn. Omwegen,
    Schijnbewegingen in woordfetisjisme. Maar toch...
</p>
<p>
    Ik denk niet dat we ooit aan dit experiment toekomen, toch zou ik wel eens willen weten hoe bovenbewustzijn zich manifesteert als we onszelf over langere
    tijd wijs maken dat God werkelijk een ezel is.
</p>
<p>
    Dit zijn moderne problemen. Weleer, toen God en Natuur één ding waren, leek de voortdurende aanpassing aan zulke dualistische waarden als ‘ruimte en tijd’
    of aan ‘hier en nu’ een vanzelfsprekendheid. De Maan, symbool van alles dat adem haalt, is in voortdurende verandering. Zon en Sterren in hun banen,
    botsend, elkaar verslindend soms - houden een heelal in stand waarin orde en chaos verwisselbare ideeën zijn.
</p>
<p>
    De veelzijdigheid van dit kosmische beeld begint door te dringen in moderne wetenschap en het is een kwestie van tijd dat de vanzelfsprekendheid van de
    EENHEID van alle dingen weer hersteld is. Onze planeet dwingt ons daartoe. Dat kleine balletje kan nooit een zuiver op zichzelf staand verschijnsel zijn.
    De bewoners van deze planeet zijn al evenmin op zichzelf staand en hebben rekening te houden met alle consequenties van alle menselijke gedrag.
</p>
<p>
    Op kaart 14 openen de twee bekers, een zilveren en een gouden, zich voor elkaars eigenschappen en creëren zo een energiestroom die ik elders openbaring, en
    ook wel genade heb genoemd. Dualisme is, net als seks, een formidabele aanjager.
</p>
<p>
    Het goddelijke is alleen maar een totaal onbewuste inhoud in zoverre we van een op zichzelf staande, onafhankelijke God spreken. Maar dat is niet wat God
    is. ‘Alles’ en ‘niets’ zijn uitdrukkingen voor het gezochte Goddelijke. God, net als de stroom tussen de uitersten is een enigma dat niet past in het
    menselijk verstand. Openbaring van de inhoud van EENHEID is een ervaring, zeker niet minder subtiel dan de geur van een roos, onmogelijk in woorden over te
    brengen.
</p>
<p>
    Om uitzicht te houden op een vorm van holisme die de innerlijke verschillen in mijn staat van bewustzijn kan verenigen moet ik vast houden aan het idee dat
    de expressie van het goddelijke potentieel aanwezig is in alles wat ik doe en naar buiten breng, dat ik op de een of andere manier schepper ben van mijn
    eigen realiteit. Niet zonder huiver accepteer ik de verantwoordelijkheid die dat met zich meebrengt. Eenheid zit niet in wat ik wil of doe, maar wel in wat
    ik mezelf toesta te zijn. In de keuzes die ik maak moeten mijn ja en nee met dezelfde ‘open mind’ beoordeeld worden. Waarom wel, waarom niet? Wat zijn de
    korte termijn, wat de lange termijn effecten?
</p>
<p>
    Is God een menselijke projectie; dan geldt dat niet minder voor zijn knechtjes. Monotheïstisch godsdiensten heten veelgoderij afgeschaft te hebben maar in
    de uitvinding van engelen en demonen werd er toch weer ruimte gemaakt voor de onuitroeibare geest die zich op zoveel verschillende wijzen, in zoveel
    verschillende eigenschappen, manifesteert.
</p>
<p>
    Engelenkunde is een vak apart, een terrein dat als elke iconografie of als elke indeling van de archetypen het uit je hoofd leren van allerlei lijstjes
    vergt. Elke godsdienst heeft zijn eigen hiërarchie van goden of engelen. Vergelijking tussen de verschillende mythische tradities toont echter aan dat er
    zoveel overeenkomsten zijn dat ze wel uit een en dezelfde bron moeten komen..
</p>
<p>
    Omdat we ons zo op afstand hebben gezet van het zintuiglijke en van de natuur zal bij velen de engel op kaart 14 vereenzelvigd worden met iets dat elke
    rationaliteit te buiten gaat. Shapeshiftende Indianen; wat moet ik ermee?
</p>
<p>
    In dit soort grensverleggende ervaringen kan ik niet anders dan wat een kind zou doen; er mee spelen. Ik neem dan aan dat de persoonlijke engelbewaarder
    een metafoor is voor de gewetensfunctie. De stem van inspiratie wil gehoord worden en mij wakker kussen uit de waan van dualiteit.
</p>
<p>
    In hoeverre engelbewaarders vensters zijn op het onbekende hogere onbewuste, is de vraag die ik me stel wanneer ik het beeld van engelenscharen rond Gods
    troon in overweging neem, en waarin Aartsengelen en Engelbewaarders slechts tot de tot de laagste klasse binnen die orde behoren. Onderzoek van alle
    eigenschappen in elke rang is niet anders dan mijn onderzoek in de Tarot. Het is hier dat woorden scheppingskracht blijken te hebben. De betekenissen die
    ik genereer leggen mijn reacties vast op alle vertier en verdriet dat mij in dit bestaan wordt aangereikt.
</p>
<p>
    De Magiër (1) die God (4) in het gelaat ziet. Hier is de engel de omweg naar directe aanschouwing van hetgeen wij op bewustzijnsniveau aan openbaring van
    het goddelijke centrum hebben ontvangen.
</p>
<p>
    Geloof als omweg naar wetenschap komt me bekend voor. De hypothese, het axioma; lijken ze niet als druppels water op belijdenis en dogma? Een mens kan niet
    begrepen of beoordeeld worden op uitsluitend zijn meetbare eigenschappen. Het lichamelijke associeert slechts met één van de vier elementen, maar is
    tegelijkertijd een composiet waarin alle denkbare elementen een plaats en een rol vervullen. EEN in alles. Alles in EEN.
</p>
<p>
    Hoe materie tegelijkertijd onderdeel en geheel kan zijn zit hem vermoedelijk in de aard van energie die wat aura’s, etherische lichamen e.d. onmeetbaar is
    maar als onderliggende bouwstof van het materiele juist weer zeer meetbaar is, ook al lijken de uitkomsten steeds minder op de mooie, simpele, lineaire
    structuur waarop we toch maar een ‘wereld van vooruitgang’ hebben gebouwd.
</p>
<p>
    Door een ontaarde, sterk mentaal georiënteerde ontwikkeling in filosofie en wetenschap, hebben we het meetbare aangezien voor de werkelijkheid, met
    veronachtzaming van al het onmeetbare. Zo heeft wetenschap zich trachten af te zetten tegen geloof zonder er in te slagen dit geloof uit de eigen
    systematiek te weren. A is niet altijd A.. En eugenetica is niet perse een uitvinding om fascisme mee te faciliteren.
</p>
<p>
    In 5 maakten we de eerste opflikkering mee van een ontwikkeling naar individualiteit.
</p>
<p>
    In het vermogen ‘nee’ te zeggen tegen collectieve waan en dwang zag ik een eerste aanraking met de spirituele natuur van de mens.
</p>
<p>
    Hoe ik het ook bekijk, mijn nadenken over engelen is geen aan onze bewonderenswaardige ratio ontleende activiteit, maar hetzelfde kan gezegd worden van
    bijna al mijn denkactiviteit.
</p>
<p>
    Bewustzijn is maar een klein lichtje in de duisternis van het onbewuste, maar uit het feit dat ik me bewust kan zijn van het onbewuste, zoals ik me bewust
    kan zijn van de NUL, moet ik afleiden dat irrationaliteit een niet te versmaden onderzoeksgebied is. Bewustzijn van het niets als een rationele basis voor
    het nemen van verstandige besluiten; ga er maar aan staan. Want wat is nu helemaal wetenschap of kennis van de ‘realiteit’ als we alleen maar wat schaduwen
    opmerken die het licht van buiten op de wanden van mijn grot projecteert.
</p>
<p>
    Dit allemaal overwegende komt het me des te verbazingwekkender voor dat we het met al die irrationele brokstukken toch nog zo ver geschopt hebben. Of zijn
    we er ten opzichte van wat we eens waren alleen maar op achteruit gegaan? Bij het betreden van omwegen en labyrinten moet daar rekening mee gehouden
    worden.
</p>
<p>
    De interactie tussen existentiële onwetendheid en de ontwikkelingen in cultuur en techniek is zo wonderbaarlijk dat de aanwezigheid van kaboutertjes,
    fabeldieren of engelen als koppelstukjes daar maar een vederlicht accent aan toevoegt
</p>
<p>
    Engel betekent ‘boodschapper’; zij (hij) is de aankondiger van grote gebeurtenissen.
</p>
<p>
    Ik wil me niet teveel binden aan het beeld dat hier aangeboden wordt. Waar jij of ik engelen zien, ziet een indiaan totemdieren.
</p>
<p>
    Deze fantomen van onze onmeetbare, spirituele conditie onderhouden de openbaringsstroom.
</p>
<p>
    Ze openbaren niet noodzakelijk zichzelf maar wel die inhouden waarvan een ‘hoger bewustzijn’ heeft besloten ze in een mens of in groepen van mensen tot
    bewustzijn te laten komen.
</p>
<p>
    Dat de engel op de kaart de inhoud van de zilveren bokaal ledigt in de gouden en de gouden bokaal in de zilveren, zegt iets over de aard van het soort
    boodschappen waarover we het hebben. Harnas, medicijndoosje of lelietakje, elke engel komt met attributen die verwijzen naar dezelfde bronnen als die ik
    hier in de Tarot zoek te vinden en te duiden.
</p>
<p>
    We leven ons leven tussen polen van ‘volmaaktheid’ en ‘verloren onschuld’. De taak om deze ogenschijnlijk zeer verschillende kwalificaties te verzoenen en
    in te zien dat absolute aanname net zo beklemmend is als absolute verwerping wordt de dwang van het vierkant om te mengen onontkoombaar.
</p>
<p>
    ‘Ik ben een mens en niets menselijks is mij vreemd’, is een uitspraak die getuigt van een realiteitszin die Gematigdheid op het lijf lijkt geschreven.
</p>
<p>
    Als alle delen van de persoonlijkheid zich kunnen vinden in een onvermijdelijke ‘uitwisseling’ dan associeert de Engel met het inzicht dat leven moet
    inleveren bij ‘overleven’, en dat ‘overleven’ in moet leveren bij ‘leven’. Dezelfde soort mechanismen dus als in een goed huwelijk of in welke coalitie dan
    ook.
</p>
<p>
    Dit inbinden dat ruimte schept wijdt de grond voor de komst en ontvangst van de Engel.
</p>
<p>
    Omdat we in ons onderwijssysteem maar heel spaarzaam spiritueel onderricht - dat die naam waardig is - ontvangen , zijn we niet altijd even succesvol in
    het creëren van de juiste omstandigheden. Juist in deze tijd zie ik het omgekeerde. Men noemt het individualisering, maar in werkelijkheid zie ik vooral
    groei in het bevredigen van persoonlijke, korte termijn verlangens ten koste van de collectieve zorg, en van de zekerheid dat ook onze kinderen en
    kleinkinderen, gedragen door generatieoverstijgende loyaliteit, een leven kunnen leiden waar we allemaal een beetje trots op kunnen zijn.
</p>
<p>
    Gematigdheid representeert de bereidheid het eigen lot niet belangrijker te vinden dan de algemene toestand van de wereld. Als deze definitie hout snijdt
    dan mag geconstateerd worden dat Gematigdheid inderdaad niet de makkelijkste is.
</p>
<p>
    Mijn Celestiet (engelensteen) heeft me doen inzien dat we de aarde ofwel de zwaarte in moeten om bij het innerlijk vuur te komen. En dat, als ik daar
    aankom, ik niet van mijn stoel moet vallen wanneer ik dit kristal beleef als een Geliefde of een Engel. In de droom die het leven is, is alles mogelijk.
    Let op Horatio, tussen hemel en aarde bestaan uitwisselingen en krachten waar we (nog) geen zintuigen voor hebben,.
</p>
<p>
    Het holistische bewustzijn als ontbinder en verstrooier, maar ook als verbinder en focus, ontwikkelt zich onder druk van ingebeelde, zelfgecreëerde zwaarte
    voortvarender dan de grote variatie aan delen waaruit het is opgebouwd.Ik weet best dat gewoontes mijn ontwikkeling in de weg zit. Om al mijn wezensdelen
    te laten delen in die overtuiging is een lastige klus.
</p>
<p>
    In Europa wordt het vermogen beslissingen te nemen er niet eenvoudiger op wanneer het aantal lidstaten maar blijft groeien. De architecten van het geheel
    moeten wel struikelen over de tegengestelde belangen van de verschillende delen. Maar in het struikelen of in het vallen dringen we toch vooral ook dieper
    door in de ondergrond waaruit we voort zijn gekomen en waar wij ook weer in terugkeren.
</p>
<p>
    In de psychologie heeft men de handen vol aan het verschijnsel van de meervoudige persoonlijkheid. De hardnekkigheid waarmee die onderliggende
    ‘werkelijkheden’ balans en eenheid verstoren suggereert dat er veel kracht en oprechtheid voor nodig is om de innerlijke EENHEID en samenhang te vinden en
    te herstellen. Vandaar dat het de Magiër zelf is die deze kar moet duwen, netjes in samenwerking met alles dat uit hem is voortgekomen, als een vader die
    zich laat leiden door zijn kinderen. Als een God die het scheppingsproces afhankelijk heeft gemaakt van het reeds geschapene.
</p>
<p>
    Timing is niet het minst belangrijke attribuut van Gematigdheid.
</p>
<p>
    God, of mijn meest gekoesterde ambities, moeten niet sneller willen gaan dan de wurm die ik ben. Dan raken we uit de pas en kan ik het onderricht niet meer
    volgen. De communicatie tussen hoger en lager bewustzijn luistert heel nauw. Elke voorbarigheid, leugen of pretentie is een verstoring van die communicatie
    en onderstreept het gebrek aan balans in binnen- en buitenwereld.
</p>
<p>
    Kunstenaars hebben van menging hun hoofdgerecht gemaakt. De concentratie die nodig is om de juiste kleur of vorm bij een bepaalde stemming of expressie te
    vinden doet weinig onder voor die goede oude alchemie. Dat wat op het doek gewrocht wordt verandert de innerlijke chemie en opent, al is het maar op een
    kier, uitzicht op een veel energetischer werkelijkheid. Ook hier echter wordt van de zoeker overgave gevraagd aan disciplines die niet altijd even populair
    zijn. Het zou me dan ook niet verbazen als er in scheppende kringen relatief veel depressie voorkomt. Het valt niet mee om wat geleerd is in de ene sfeer
    toe te passen in andere sferen.
</p>
<p>
    De doorzetters hebben reden dankbaar te zijn. Hen wordt veel toegeworpen. Dankbaarheid komt engelen en muzen toe die onophoudelijk proberen ons te
    inspireren onze fijnste ambities waar te maken.
</p>
<p>
    In de schaduw van mijn arbeid aan hoofdstuk 14 zie ik de fantomen van ‘fundamentalisme’ en ‘fanatisme’ voorbijkomen. Vier immers is het getal van de
    ‘werkelijkheid’. Ik begon dit hoofdstuk met de gedachte dat Puritanisme en Calvinisme hun scherpste kantjes verloren hebben. Voor kruisridder en
    beeldenstormers hoeven moslims niet bang meer te zijn. Of ze zouden zelf tot zo een opruiming moeten overgaan. De vernieling van de boeddha's van BamiyanIk
    was een schokkende waarschuwing. Of dit soort vandalisme, noem het regressies, tot de vondst van het Innerlijk Licht leidt lijkt me niet voor de hand te
    liggen.
</p>
<p>
    Fundamentalisme is een vorm van zo kort mogelijk door de bocht gaan. In het fundamentalisme wordt nooit holistisch gedacht. Qua versimpeling lijkt het wel
    wat op populisme, een richting die ook al een hekel heeft aan nuance of complexiteit.
</p>
<p>
    Als metafysische concepten niet meer bekritiseerd of geïnterpreteerd mogen worden, als subtiliteit wordt aangezien voor zwakte; boer pas dan op je kippen.
    Populistisch-, fascistische fantasieën als verleidingen hebben we nog lang niet achter ons gelaten.
</p>
<p>
    Maar kort of lang; de eis te mengen ingevolge de wetten van het vierkant vergt onderlinge aanpassing. We zullen allemaal een toontje lager moeten zingen,
    of hoger wanneer het licht teveel onder de korenmaat werd gehouden. Perfecte menging gaat mijn fantasie te boven Het is al mooi als ik weet wat ik uit de
    kast moet halen om bijvoorbeeld een relatie te beginnen, of te beëindigen'. Bedenkende dat relatie en religie overlappende ideeën zijn denk ik toch dat
    zelfs in de kleinere mengingen de kracht wordt gevonden dik en dun door één deur te laten gaan.
</p>
<p>
    De grote niveauverschillen in ontwikkeling, productie en consumptie is, denk ik, tot groter kwaad in staat dan wat de Taliban - en zij die hen bestrijden -
    ons tot dusver hebben laten zien.
</p>
<p>
    Gevleugelde engelen kunnen hoog stijgen. Die beweging omhoog lijkt moeilijk te verenigen met de vuurstenen uitstraling van 4. Maar in 5, waar de eerste
    spirituele vonk het duister verlichtte, zie ik de tweezijdigheid van de zwaartekracht die lijkt op de tegenstrijdige functies van het ego.
</p>
<p>
    In 14 is het juist de zwaarte van 4 die de noodzaak te stijgen openbaart. Weer licht te zijn beantwoordt aan de vliegdromen waar bijna iedereen wel eens
    mee te maken heeft. Een beproefde maar niet ongevaarlijke stijgtechniek is jezelf zo gevoelig mogelijk te maken voor die zwaartekracht.
</p>
<p>
    Met de valkracht meegaan. Spontane uittreding kan daar het gevolg van zijn, en als je daar niet op voorbereid bent behoren psychotische uitkomsten tot de
    mogelijkheden.
</p>
<p>
    We <strong><em>moeten</em></strong> ons wel matigen in het aangezicht van de mogelijkheden die deze Engel onder haar mouw heeft.
</p>
<p>
    Dat een zwaar leven uitgelegd kan worden als een test waaruit geschiktheid voor een subtielere positie moet blijken, vind ik een aantrekkelijke gedachte.
    Daarmee wordt het leven er misschien niet minder zwaar door, maar wel zinvoller. En voor het geven van zin bleken we allemaal persoonlijke
    verantwoordelijkheid te dragen.
</p>
<p>
    Hoe zwaar gematigdheid ons valt lees ik niet alleen af in de roekeloze verspilling die we ter leniging van depressie, identiteitscrisis en dergelijke nodig
    menen te hebben. Ik neem dit vermijdingsgedrag ook waar in de geringe belangstelling voor technieken die de integratie van fysieke en geestelijke processen
    bevorderen.
</p>
<p>
    Ik moet me dan wel afvragen waar dat aan ligt. Is yoga te moeilijk of vallen de resultaten uiteindelijk toch zo tegen dat er nooit voldoende mond tot mond
    reclame op gang komt.
</p>
<p>
    Ik denk niet dat er iets mis is met yoga en meditatie. Integendeel. Maar toch, vanuit een westers perspectief, die vraagt om begrijpen, lijken moderner
    gerichte benaderingen zoals bio-energetica, padwerk of haptonomie, me toch een stuk effectiever. Het is al ingewikkeld om de eigen iconografie te
    doorgronden. Subtiliteit te verwerven in het aanvoelen van de betekenis van allochtone goden is een nog lastiger klus.
</p>
<p>
    In 14 staat de Magiër voor de spiegel en ziet de Zeven. Zeven chakra’s die in balans moeten worden gebracht. Om dat te kunnen moet je helderziend zijn,
    anders weet je niet wat je doet.
</p>
<p>
    Directe concentratie op de afzonderlijke chakra’s is ook al een techniek die de mentalisten die we zijn niet zo makkelijk afgaat. Misschien zijn we te
    resultaatgericht om ons helemaal te kunnen geven aan het proces.
</p>
<p>
    Aannemende dat eventuele lezers van deze pagina zich niet allen uitgesproken helderziend wanen stel ik voor de zaak wat te vereenvoudigen. Door me te
    concentreren op het bekende open ik mezelf voor het onbekende. Wat bekend is van chakra’s is dat ze van beneden naar boven associëren met de kleuren rood,
    oranje, geel, groen, blauw, paars (of violet) en ultraviolet (of wit). Je kunt in elke behoorlijke boekhandel wel een boekje krijgen met de betekenis en de
    verbindingen van chakra’s en kleuren. Dat het zesde chakra samenwerkt met het derde oog en met de hypofyse, dat groen de kleur is van het hartchakra, de
    grote leermeesteres is van de natuur, die ons alles kan leren over de liefde voor- en de schoonheid van het leven. Daar gevoeligheid voor te ontwikkelen
    geeft aanwijzingen over welke kleuren we kunnen toepassen in keuken, zit- of slaapkamer; om los te laten, om geraakt te worden, om de aandacht te verhogen
    - en om al die kleine keuzes en modulaties die ons kunnen helpen aan zelfkennis en zelfgenezing. En spelenderwijs leren we de invloed van kleuren kennen en
    de afzonderlijke chakra’s in hun onderlinge samenhang. De idee dat de zeven planeten-, dat materie energie is en dat het dus energieën zijn die we mengen
    doet geleidelijk een veel kleurrijker, een veel levendiger zelfbeeld ontstaan. Gelet op de uitbundige liefde voor kleuren bij kleine kinderen valt er voor
    de volwassene het een en ander te herwinnen. Van belang hier is het besef dat wij zelf het resultaat zijn van een constante stroom van mengingen en
    combinaties.
</p>
<p>
    In de Vier van Veertien moet alles gemengd worden of als een menging worden opgevat.
</p>
<p>
    In 14 staat de Magiër voor zijn vierkante tafel, voor zijn idee van werkelijkheid en stoffelijkheid.
</p>
<p>
    Bewustwording van realiteit en lichaam is een begaanbare weg. In feite is het leven zelf één grote oefenruimte. Het lichaam reageert op elke impuls,
    positief dan wel negatief. Bijna al deze reacties bleven onopgemerkt, te druk als we het hadden met overleven. Als we ons echter iets meer openen voor al
    deze reacties en ze beademen met nieuw enthousiasme voor energieën en kleuren, merken we dat we een ruimte openen die ontspanning heet. In die ontspanning
    kunnen we de verdringingen en de verhardingen van de pijn op het spoor komen, en ze in het licht van onze aandacht laten verdwijnen zoals vroege mist
    verdwijnt in de opkomende zon.
</p>
<p>
    Commentaren op 10 (het Wiel) leggen nogal eens de nadruk op de negatieve kant. Het leven ziet er dan uit als een aaneenschakeling van ups en downs.
</p>
<p>
    Dat kan ook anders.
</p>
<p>
    Omwegen (of ergens omheen draaien) doen denken aan deeltjes die in een vaste baan om hun kern draaien. Als het mijn doel is een steeds energetischer beeld
    van mijn werkelijkheid te krijgen dan is de ‘spin’ van deeltjes om de kern heen de snelweg naar ongehoorde voorraden energie.
</p>
<p>
    Vier is een rots van context en ervaring. De beweging van quadriljarden deeltjes in wat wij ons universum noemen is in zijn onvoorstelbaarheid toch
    grondstof voor onze beste voorspellingen. Zaaitijden, oogsttijden, het komen en gaan van de seizoenen zijn voorspelbaarheden geworden, en onze meest
    nauwkeurige tijdwaarneming wordt geregeld door een atoomklok.
</p>
<p>
    Het is wel een gedoe. De afstand tussen buiten en binnenkant leek zo overzichtelijk. Een recht lijntje tussen middelpunt en cirkel.
</p>
<p>
    Dat lijntje kon echter niet getrokken worden zonder de exacte locatie van het punt van oorsprong te kennen, waarvoor we het vierkant gebruikten, een
    aanzienlijke maar nuttige omweg.
</p>
<p>
    Het kerndeeltje vormt niet alleen het middelpunt van de cirkel, maar ook van het vierkant dat we er omheen hebben gedacht. Dat middelpunt, dat kerndeeltje,
    mijn blauwe Engel, moet mij de energie leveren voor mijn toekomst.
</p>
<p>
    Zelfs het verlangen te mengen is het resultaat van eerdere mengingen van context en ervaring. Deze resultaten kunnen ook karma genoemd en zijn op zichzelf
    de belichaming van inertie en passiviteit. Niet vooruit te branden!
</p>
<p>
    Het is de gevleugelde gedachte (de engel) die ons kans geeft te ontsnappen aan de beklemming van eerdere mengingen en keuzes die ons steeds meer opsloten
    in de onvolmaaktheid die onwetendheid is.
</p>
<p>
    Vier is symbool voor wat materie of werkelijkheid wordt genoemd. Dat het leven, mijn werkelijkheid, één grote omweg is, vind ik opmerkelijk. Maar mogelijk
    is dat nu juist wel zo een gevleugelde gedachte.
</p>
<p>
    Herkenbaar is het wel. In wetenschap en sport worden de richtingen die tot niets leiden niet als nutteloos gezien. Hoe meer ‘trial and error’ ik me toesta
    hoe dichter ik bij die ene richting kom die regelrecht naar het gezochte punt van oorsprong leidt.
</p>
<p>
    Ik denk aan doolhoven als plattegronden voor de reis van geest naar lichaam, en van lichaam naar geest.
</p>
<p>
    Of de apostelen van steeds grotere efficiëntie zich de aard van hun omweg nog kunnen voorstellen is een vraag die wat efficiency betreft wellicht niet
    gesteld hoeft te worden. Ik denk dat Gematigdheid ons kan leren dat harmonie tussen doel en middelen, tussen proces en resultaat het welzijn geweldig kan
    doen toenemen, en dat verdiept het inzicht dat welzijn een heel beste bijdrage levert aan het efficiënter genieten van het leven.
</p>
<p>
    Rechte lijnen, als die al zouden bestaan in een krom heelal, zijn door ideologieën van reductie en rechtlijnigheid verheven tot een maatstaf voor van alles
    en nog wat, tot aan de moraal aan toe. Rechtzinnig, rechtvaardig, rechtgeaard, rechtdoor zee, en ga zo maar door. Zolang het maar recht is.
</p>
<p>
    Waar vier echter vooral ook om vraagt is het begin van een notie dat er een vijfde dimensie moet bestaan zoals langgestraften over ontsnapping en vrijheid
    dromen. Spiritualiteit was de krachtbron om IK te kunnen zeggen maar bleek vooral een eerste contact met de eigen kosmische, mythopoëtische, aanleg, noem
    het de vijfde dimensie. Vijf in die zin is de intuïtie van wat we zouden kunnen zijn.
</p>
<p>
    Wat het eenzame IK betreft; VIER roept een gevoel van beperking op. Maar de associatieve richtingen vanuit Vier worden door niets beperkt. Het boek van de
    natuur, het boek der veranderingen, blijkt het toverboek van de Magiër te zijn. En dus leent natuur zich als supersymbool voor vormgevers, voor de
    mathematicus, de structuralist, de realist, de dirigent, de bouwmeester; kortom voor iedereen die van maatvoering, vastlegging of beheersing zijn
    broodwinning probeert te maken, of tot een fundament voor redelijk denken. Dat het er in al deze schone kunsten uiteindelijk om gaat in contact te komen
    met zoiets metafysisch als een onuitroeibare ziel wordt meer wel dan niet over het hoofd gezien. Edoch, wie zijn vierkant goed schikt krijgt toegang tot
    een tempel van inspiratie. Beter dus om de invloed van concentratie niet te onderschatten.
</p>
<p>
    Als ik het vierkant bekijk dan zie ik een Magiër die zich nu goed herkent in de vier elementen die vormelementen bevatten van hemzelf in een of andere
    herkenbare werkelijkheid. Ter Braak en Du Perron slingerden ‘de vorm of vent’ discussie aan. In mijn systeem waar EEN voor vent staat, en VIER voor vorm
    kunnen die twee niet los van elkaar bestaan. Toename van bewustzijn in een vent verandert de vorm waarin vent zich uitdrukt, en in gedragstherapie wordt de
    relatie omgedraaid en worden vormen veranderd om verandering van bewustzijn te bewerkstelligen. Zelfs mijn meest abstracte gedachten kunnen het niet zonder
    vorm stellen. Het vormloze onttrekt zich nu eenmaal aan mijn waarneming.
</p>
<p>
    Lezers die opmerken dat Vier toch eigenlijk een vrouwelijk getal is hebben gelijk, maar laat ons herinneren dat het vrouwelijke (in de vorm) vastlegt wat
    het mannelijke initieert. Alles wat dynamisch was moest statisch worden zodat we het kunnen vastpakken, manipuleren en beheersen.
</p>
<p>
    Ondanks fuzzy logic en chaostheorie zit het redelijke, analytische (vorm)denken, zelfs in onze vrouwonvriendelijke cultuur, in een comfortabele zetel.
    Rationalisatie wint het op vrijwel alle fronten van een wat associatiever benadering. De idee dat we rationele- en dus geen irrationele wezens zijn zit er
    diep ingeramd, hoezeer ‘de werkelijkheid dit ook lijkt te weerleggen.
</p>
<p>
    In de diepte van onze set-up zijn we arenlezers, een schijnbaar uitgestorven soort, verzamelaars van afval ofwel herinneringen. Dat is ook wat ik in mijn
    verkenningen probeer te doen. Me te herinneren. Mezelf te herinneren. Materie zoekt de onmiddellijkheid van geest, zoals geest manifestatie zoekt in
    materie. Als mens-magiër lopen we onbewust achter het doodsbewustzijn aan en verwerven aldus een perspectief op het levensbewustzijn. Arenlezers verzamelen
    alles wat het levensbewustzijn heeft laten liggen, over het hoofd heeft gezien. De lezers hier zijn zoekers die zich voeden met elk kruimpje dat van de
    rijke tafel valt. Het doen met wat je hebt is niet alleen praktisch maar voorkomt ook afval en vervuiling.
</p>
<p>
    Eten van de vloer. We zijn overtuigde hygiënisten geworden in de wetenschap dat het uitdragen van het belang van hygiëne de belangrijkste bijdrage is
    geweest aan de dramatische levensverlenging die we hebben meegemaakt. Of die verlengingen ook verbeteringen zijn is niet altijd duidelijk. Wat mij betreft
    horen farmacie en gen-knutselaars thuis in een beklaagdenbankje. Laten de heren en dames eerst maar eens uitleggen waarom zij zo geïnteresseerd zijn in de
    genezing van ziektes en zo weinig in het begrijpen en voorkomen ervan. Waarom zoveel anatomie en zo weinig ‘heel de mens’?
</p>
<p>
    Vier kan ook het bord zijn dat we voor onze kop houden. Een scorebord ongetwijfeld. In Vier moeten we er op bedacht zijn dat kwantiteit het zicht op
    kwaliteit vertroebelt. Dit hoofdstuk schijnt die stelling te onderstrepen. Dynamische invloeden in een geordend bestaan verstoren onze gelijkmoedigheid
    waarbij gevoel en emoties uit hun tent worden gelokt. En daar schort het nogal eens; vooral bij het mannelijke deel van de mensheid. Met gevoel hebben we
    niet altijd de beste relatie. Daarvoor was de aanpassing of inlijving een te pijnlijke demonstratie van hoe we het <em>eigenlijk</em> niet willen.
</p>
<p>
    Maar toch, wat we herwinnen - als we ons maar konden reinigen van alle negatieve denkvormen en emoties - gaat mijn voorstellingsvermogen te boven. Niet
    voor niets heb ik de emotie die angst is zo breed uitgemeten in de eerste hoofdstukken van mijn literaire knutselarij. Zij vormden steeds een machtig
    bolwerk tegen voelen en meevoelen. In tijden van onzekerheid en crisis komen de angsten en als je nooit geleerd hebt hoe daarmee om te gaan dan verpesten
    ze die crisis door ons te verhinderen er iets van te leren.
</p>
<p>
    Integratie van alles dat ons tot mens maakt vraagt om emotionele reiniging.
</p>
<p>
    Lichamelijk liggen de zaken niet anders. Overgewicht en een ondermijnd afweersysteem zoals die zichtbaar worden in een kankerachtige groei van
    immuunziektes geven aan dat praten over holisme geen zoden aan de dijk zet. Pijn ervaren we in ons lichaam , ook als die pijn een emotionele-, een mentale-
    of een spirituele achtergrond heeft. Het zijn pijn en lijden die de bereidheid vergroten subtielere kwaliteiten in de eigen configuratie toe te laten.
</p>
<p>
    Onder invloed van (neo)liberale ideeën is gezondheid een marktproduct geworden. Daarmee is het aangeschoven bij die grote cosmetische ruif waar
    uiterlijkheid norm en resultaat is. Het succes van het wereldlijke verhaal aan de ene kant leidt aan de andere kant tot steeds verminderde kennis van het
    innerlijke.
</p>
<p>
    Kritiekpunt op de psychiatrie is dat het is ontwikkeld vanuit een mechanisch, op het fysieke lichaam gericht model, kritiek die ook goed past op de
    onbetaalbaar wordende geneeskunde in het algemeen. De humanistische psychologie heeft getracht dit te corrigeren maar gezegd kan worden dat een psychologie
    van gezondheid en talent nog niet erg van de grond is gekomen. Aan de groeiende getallen ‘uitbehandelde’ patiënten die toch nog steeds op zoek zijn naar
    genezing, waar de ‘kwakzalver’ het steeds drukker mee krijgt, valt af te lezen dat de segregatie van anatomie, fysiologie, psychologie en spiritualiteit
    niet tot de genezing leidt die gezocht wordt.
</p>
<p>
    De Geneeskunde, een formidabele politieke macht, moet trouwens oppassen geen utopisch-fascistoïde beweging te worden. Doodgaan is in heel veel gevallen
    toch echt de gezondste oplossing. Met de heksenjacht op alles dat niet is voorgeschreven door Dokter Gezondheid zie ik een gezondheidsgestapo ontstaan die
    onze gangen bewaakt en over het heil van ons lichaam waakt, zoals godsdiensten over het heil van onze ziel waakten. In de eeuw die we achter ons hebben
    gelaten hebben we totalitaire structuren zien ontstaan die het heil van ‘het volk’ op een wel heel brutale manier hebben opgelegd. Deze structuren lijken
    het afgelegd te hebben maar zelfoverschatting en machtswellust zijn estafettestokjes die van hand tot hand gaan.
</p>
<p>
    En had ik in Vijf al niet vastgesteld dat de ontwikkeling van al die ego’s een snelkookpan is voor kleine en grote conflicten? Iedereen kan zich slechts de
    eigen waarheid voorstellen, eigen waarheid die altijd dichterbij is dan al die andere waarheden. Het hemd dat nader is dan de rok.
</p>
<p>
    Dood laat ons geen keuze. Niets is hygiënischer dan een mooi gebleekt bot. Dood als omweg naar leven is niet alleen een sjamanistisch uitgangspunt maar
    vooral ook een weg naar kennis en evenwicht waarmee alle problemen die ik me voor kan stellen tot even zovele uitdagingen worden getransformeerd.
</p>
<p>
    ‘Ik heb een gevoel van ondergang nodig om de begeestering te vinden die nodig is om mijn gevoelens om te zetten in een vernieuwende toekomstagenda’, hoor
    ik iemand zojuist op de radio zeggen. Een engel kan zich heel wel als een Engel der Wrake manifesteren; en als dat gebeurt is het tijd de eigen waarheid
    eens goed onder het vergrootglas te houden. Democratie is niet perse beter dan verfoeilijke totalitaire systemen; ook al denken democraten dat democratie
    het laatste woord is in onze gang naar groter EENHEID. Dat zeg ik niet omdat ik tegen democratie ben, maar wel omdat ik arrogantie bespeur in de manier
    waarop rijke, democratische, westerse landen met andere afwijkende, ideologische waarden omgaat. De verlichting begint pas wanneer we al die ideologieën
    kunnen begraven en ons handelen baseren op de ervaring van EENHEID. Leve de botten en de knekels. Leve de relativering, die ongetwijfeld een geschenk is
    van Gematigdheid. Laat de man met de zeis maar grijnzen; dat houdt me in beweging.
</p>
<p>
    Wie Vier beschouwd als het getal van gemanifesteerde Geest en Vijf als een ontsnapping aan de idee dat Geest beter is dan Materie, of andersom, moet
    tevreden zijn met de gedachte dat die ongrijpbare Geest zich grijpbaar heeft gemaakt in de materie, in ons vlees.
</p>
<p>
    Ik voel er voor te voelen wat ik voel. Uiteindelijk is die registratie van gevoel mijn 14, mijn antwoord op de eenzijdigheid van de één of de ander, van
    geest of van lichaam, van leven of van dood. Ik wil niet gestuurd worden door fantomen, net zo min als ik gestuurd wil worden door welk fenomeen dan ook.
    Mijn ontwikkeling zal op de ervaring van mijn gevoel gebaseerd zijn, of het zal een schijnontwikkeling zijn, moeilijk te onderscheiden van een marionet die
    de touwtjes niet kent waar hij aan hangt en die zijn bewegingen dicteren.
</p>
<p>
    Als ik de idee van boemerang verbindt met de idee van reïncarnatie begin ik te geloven dat we veel voorzichtiger moeten zijn met onze schoten op of voor de
    boeg. Akasha vergeet niets en herinnert ons aan onze bijdragen aan de scheuring van de wereld. Wie niet wil leren moet maar voelen. En zo slaat de
    boemerang in op plaatsen waar je het juist niet wil.
</p>
<p>
    Het midden hier mag niet beperkt worden tot een of andere politieke of ideologische positie. Het midden gaat over het centrum, het hart en dus over de
    essentie, dan wel dat magische punt van oorsprong dat het vierkant zoekt bloot te leggen in de cirkel. Daar waar het midden resultaat is van bemiddeling
    zie ik de hand van Gematigdheid. Bemiddeling doet de behoefte aan het gooien van bommen afnemen.
</p>
<p>
    Ontsnapping aan essentie schrijft het scenario voor van onze beschaving die volgens Steinbeck ontsnapping biedt aan allen die moeite hebben met het leven.
</p>
<p>
    Beschaving wordt ook cultuur genoemd. De ruimste betekenis van cultuur is: alles wat door menselijk handelen is bedacht en/of gemaakt, oftewel alles wat we
    kennen, de `ongerepte` natuur uitgesloten, maar die verkeert dan ook in doodsnood.
</p>
<p>
    Of cultuur uiteindelijk slechts een omweg is naar een natuurlijke, holistische spiritualiteit, of een spiegellabyrint is waar al onze schijnbaar ‘zinloze’
    bewegingen inzicht bieden in persoonlijke angst, moed of welke eigenschap dan ook; het maakt niet uit. Voor de etymoloog gaat cultuur over het vruchtbare
    gebruik dat we maken van de grond waar we op staan.
</p>
<p>
    Hoe we essentie ook proberen te benaderen het blijft een moeilijk meetbare grootheid, maar dat geldt voor alle kwaliteiten, dynamisch of statisch.
</p>
<p>
    Wie weet wat liefde werkelijk is? Of lafheid? Of zedeloosheid? Ik zou mezelf door en door moeten kennen om daar iets zinnigs over te berde kunnen brengen.
</p>
<p>
    Zonder introspectie, zonder vergelijking of omweg valt daar ook weinig over te zeggen. En zelfs met alle vergelijking in de wereld kunnen geen
    wetenschappelijke of bindende conclusies getrokken worden. Lafheid kan alleen maar laf zijn, maar soms wordt laf gedrag juist toegeschreven aan een goede
    werking van het gezonde verstand. Gewoon een overlevingsinstinct.
</p>
<p>
    Wie de tijd neemt de ‘hier en nu werkelijkheid’ op zich in te laten werken komt op het spoor van de transcenderende elementen. Materie verwijst naar de
    oorsprong van materie, en zo drijft materie ons naar haar geestelijke komaf, want oorsprong is noch dit, noch dat. Het is een EENHEID die het loutere
    verstand niet aankan.
</p>
<p>
    14 is in haar werking niet spectaculair. Het is het leven zelf dat als representant van het onbewuste de energie bevat die zoveel richtingen tegelijk uit
    wil. De fantomen die zichtbaar worden in mijn interactie met de lieflijke en wrede ‘werkelijkheid’ mogen de gestalte aannemen van duivel of engel; in
    werkelijkheid zijn het openbaringsmomenten waarin een sluier wordt weggenomen en ik een grotere, holistische ‘werkelijkheid’ ervaar waarin egodeeltjes zich
    gedragen als deeltjes in een quantummechanische opstelling. Het ene moment meten we de duivel, het andere een engel, en zonder een diploma in gevorderde
    fantoomkunde valt er geen zinnig woord te zeggen over hetgeen me nu weer drijft.
</p>
<p>
    Zoals engelen, maar ook duivels, aantrekkingskracht uitoefenen, zo ook gaat er verleiding uit van het getal Vier. Eigenlijk doet die kracht niet onder voor
    de aantrekking die Vier voelt voor het centrale punt van de cirkel, die tenslotte ook de eigen kern is.
</p>
<p>
    Vier is een getal met massa en massa wordt, al of niet terecht geassocieerd met zwaartekracht, aantrekkingskracht dan wel magnetisme.
</p>
<p>
    Onze relatie met werkelijkheid zoals we die ervaren is dubbelzinnig. Aanpassing bleek op gespannen voet te staan met de noodzaak de eigen kwaliteiten te
    ontdekken en te ontwikkelen.
</p>
<p>
    Hier heeft Vier de NUL nodig om zichzelf te overstijgen. Een Nul waarvan het centrale punt niets dan omloop of omweg ziet.
</p>
<p>
    Mezelf overstijgen! In verhalen over antizwaartekracht kom ik regelmatig de gyroscoop tegen. Deze draaiende beweging die we ook kennen van dansende
    derwisjen creëert een overgangstoestand waarin de conditionering van een bepaalde staat van bewustzijn wordt ontbonden.
</p>
<p>
    Vijf bleek een ontsnapping te zijn aan de druk van het collectief; een belangrijke stap op de weg naar individualiteit, een beweging die inhoud gaf aan de
    idee van transcendentie.
</p>
<p>
    Alleen al de bewustwording van ideeën als afhankelijkheid en onafhankelijkheid creëert gewaarwordingen en herinneringen die verder reiken dan wat een
    ‘normaal’ bewustzijn zich als ruimte waant,
</p>
<p>
    Wat in de Geest ontstaat zoekt verwerkelijking. Als er geen theorie voorhanden is voor het bestaan van antizwaartekracht, hetgeen voor de Geliefden nog
    maar de vraag is, dan mag alleen de behoefte eraan, ofwel de aanwezigheid ervan in onze geest, als een profetische energie beschouwd worden. Laat
    antizwaartekracht verbannen zijn naar het domein van fantasten en ufologen; de transcenderende tendensen in de VIJF die VEERTIEN is, laten geen twijfel aan
    het uiteindelijke gelijk van de fantast en het ongelijk van de behoudende wetenschapper. Ook hier moeten collectief geaccepteerde noties het afleggen tegen
    de originaliteit van het onaangepaste- ofwel van het speelse denken. Wishful thinking trouwens is wat mij betreft een onvoldoend onderzocht terrein. Ikzelf
    wens mij met enige regelmaat een miljoen toe. Dat heeft nog niets opgeleverd, maar ik ben nog maar een beginnend student.
</p>
<p>
    De echte ontdekkers in de wetenschap waren vaak wezensvreemde persoonlijkheden die anekdotisch gesproken nauwelijks in staat waren hun eigen gat af te
    vegen.
</p>
<p>
    Zeer experimenteel ingestelde individuen staan voor dezelfde opdracht als hun minder risicozoekende broeders en zusters; er moet gemengd worden. Omdat bij
    grondige menging de extremen niet buitengesloten kunnen worden moet het speelse, anarchistische karakter van spel met de veel pompeuzer, autoritaire
    energieën van het establishment toch maar de vredespijp roken en spreken over nu en de toekomst. Kool en geit zullen hier gespaard moeten worden.
</p>
<p>
    ‘Goat’ in mijn etymologisch woordenboek associeert met ‘spelen’ en ‘cabbage’ met het ‘hoofd’ Ik wist dit niet voor ik ‘kool en geit’ als beeld gebruikte.
    Alweer een aanwijzing voor het bestaan van een engel die zweeft boven het laagland van mijn beperktheden.
</p>
<p>
    In 14, in het vinden van de balans, gaat het om de overstijging van weerstand en zwaartekracht die wat mij betreft bovenmenselijke dimensies bezitten.
    Gematigdheid zoekt daarvoor de beste condities. Sociale- of persoonlijke zwaarlijvigheid - en alles wat ons op de grond houdt - moet vanuit dit perspectief
    aangepakt worden.
</p>
<p>
    Ik begin nu te beseffen dat de VIJF die VEERTIEN is niet alleen de ontwikkeling van de persoonlijkheid op het oog heeft maar ook die van een
    bovenpersoonlijkheid. Het was mijn persoonlijkheid die me aanzette tot begeerte, angst, lafheid en al die andere zogenaamd onbedoelde eigenaardigheden. Ik
    fantaseer me een lichtende Engel in wier armen ik ten hemel stijg. En de Tarot gebiedt me dan te zeggen dat dat is wat ik óók ben: een Engel. Let dus maar
    goed op. Hier spreekt een Engel!
</p>
<p>
    Vijf is de antizwaartekracht die elk dogma, elke opvattingen van de werkelijkheid net zo grondig sloopt als we gewend zijn van de stille wereld van lijken,
    wormen en bacteriën.
</p>
<p>
    Vijf zet zich af tegen alles dat mij vast wil houden, verzet zich tegen alles dat mij laat zeggen: ‘ik kan het niet’ en ‘ik wil het niet’.
</p>
<p>
    De aanwijzing dat er betere werkelijkheden mogelijk zijn dan die ik ken moet wel van Vijf komen.
</p>
<p>
    Misschien moet ik de omwegen die ik in de materialiteit van 14 opmerkte wel ‘voorbereidingen’ noemen. Heel veel van wat ik doe is in feite gericht op
    ontsnapping aan de pijn van een slecht geweten, aan het niet willen zien van de Engel.
</p>
<p>
    Zonde of sonde; de weg kwijt zijn is vooral een nadeel voor hen die dat niet willen toegeven.
</p>
<p>
    De Tarot, een aangename wandeling door velden en bossen, langs rivieren en oceanen, een leerproces, een God die zichzelf in zijn schepping wil leren
    kennen. Dat die tocht ook langs afgronden voert en mij beproeft met dorst, honger en kou doet mij hopen dat de avonturier in mij nog springlevend is.
</p>
<p>
    Het mengproces als een op de kern gerichte activiteit kan het niet stellen zonder uitschakeling van de logica zoals we die kennen. Want wat moet ik me nu
    helemaal voorstellen bij een menging van Water en Vuur. Warm water lukt nog wel. Maar een waterig vuurtje of de vloeibaarheid van <em>kristal</em>) zal
    voor een gemiddelde student een lastige zijn.Zonder hallucinatie, poëzie, sprookje of een vleugje quantummirages komen we daar niet uit.
</p>
<p>
    Mengen is het scheppen van wat als een gedachte begon, en we leven in de waan dat onze bedenksels hun basis hebben in een of andere vorm van logica.
</p>
<p>
    <em>Logica is de wetenschap die zich met de formele regels van het denken bezighoudt</em>
    <em>(van Dale). </em>
    In het mengproces waar ik naar kijk komen die regels in de lucht te hangen. Formaliteit en conditionering spelen een beperkte rol in het leren kennen van
    mezelf, erger nog, ze werken dit proces in veel gevallen zelfs tegen.
</p>
<p>
    Vormen, samenhangen, aandoeningen of opvattingen zijn in een voortdurende staat van beweging en verandering. Daar houdt niet iedereen van. Voor een
    opgeruimd mens is voortdurende verandering niets dan chaos.
</p>
<p>
    <em>
        Het <strong>denken</strong> is een <a href="http://nl.wikipedia.org/wiki/Psychologie" title="Psychologie">psychisch</a> proces dat mensen in staat
        stelt om een abstract <a href="http://nl.wikipedia.org/wiki/Model_%28wetenschap%29" title="Model (wetenschap)">model</a> van de wereld te vormen om op
die manier effectief met doelen, plannen en wensen om te kunnen gaan. Gelijksoortige concepten en processen zijn:<a href="http://nl.wikipedia.org/wiki/Cognitie" title="Cognitie">cognitie</a>,<a href="http://nl.wikipedia.org/wiki/Gedachte" title="Gedachte">gedachte</a>,<a href="http://nl.wikipedia.org/wiki/Ervaring" title="Ervaring">ervaring</a>, <a href="http://nl.wikipedia.org/wiki/Gevoel" title="Gevoel">gevoel</a>,        <a href="http://nl.wikipedia.org/wiki/Bewustzijn" title="Bewustzijn">bewustzijn</a>, <a href="http://nl.wikipedia.org/wiki/Idee" title="Idee">idee</a>
        en verbeelding. (Wikiquote).
    </em>
</p>
<p>
    Ik wil daar aan toevoegen dat de voorstelling vorm en inhoud bepalen. En waar die voorstellingen precies vandaan komen is als vraag vermoedelijk relevanter
    dan de inhoud van de voorstellingen zelf. Noössfeer, memen, Akasha, Dark Matter’, ik kom er niet omheen. De bruggetjes naar parapsychologie of een of ander
    metafysisch wereldbeeld zijn gauw gemaakt, maar onacceptabel voor het intellectuele establishment. Het relativeren van God Logica zet het beeld van de
    wereld zoals we die kennen op het spel, en daarmee het beeld dat we van onszelf hebben. Het stript de onderlinge verhoudingen van de schone schijn en laat
    heel andere hiërarchieën zien dan we ooit voor waar hebben kunnen aannemen.
</p>
<p>
    De mentale ruimte in een symbolische context nodigt uit om het denken te zien als onderdeel van een groter geheel. De aanname dat de mentale ruimte slechts
    één van de vier elementen representeert geeft mij de mogelijkheid om te reflecteren op de mentale aspecten van de meeuw die juist door mijn blikveld zeilt,
    of van de pen waar ik op zit te kouwen. Alles, zelfs het onbestaanbare, immers is een menging van die vier elementen.
</p>
<p>
    De 4 zijden van het vierkant met hun concentratie op het punt van oorsprong. Er is geen graad op mijn kompas die niet deelt in een logica waar vragen
    verwijzen naar een andere dimensie dan de eventuele antwoorden. Dat die aandacht voor de binnenwereld makkelijk omslaat in een obsessie voor de
    buitenwereld is geen teken van verlichting of kracht. Vooral wanneer we die buitenwereld ontdoen van krachten die wij wel in onszelf aanwezig achten. Maar
    net als de vochtigheid van vuur is het niet zo eenvoudig om goddelijkheid te verbinden met mijn Personal Computer, stofzuiger of de afgedragen sandalen die
    me zo goed gediend hebben. Want, neemt dat het sprookje niet veel te letterlijk? Ik denk dat mijn psychiater zal fronsen bij mijn verslagen van gesprekken
    die ik regelmatig heb met allerlei zogenaamde dode dingen.
</p>
<p>
    In deze gedachtegang komt bij mij al snel de vraag op: Wat zijn denken en logica - zoals gedefinieerd in woordenboek of encyclopedie - waard als dieren
    lang voor de Tsunami de wijk hebben genomen, en wij ‘logische denkers’ worden weggevaagd door een wanordelijke menging van water en aarde. Wie is hier de
    intelligentste? Wie benut hier de mentale mogelijkheden het best?
</p>
<p>
    De eenzijdigheid en arrogantie in de beoordeling van logisch denken is toch vooral ook een poging geweest grotere controle te krijgen over onze habitat. De
    feiten laten zich echter weinig gelegen liggen aan intellectuele vooroordelen en blijven aandringen op erkenning. Voorkennis hebben van bepaalde
    gebeurtenissen impliceert andere bronnen van informatie dan die we aan de hand van beperkte en kunstmatige regeltjes hebben aangenomen. Voorbarigheid heeft
    ons er toe gebracht de natuurlijke intuïtie zoals die nog bestond bij nobele wilden uit te roeien Voor, na, opzij, van onderen en van boven zijn omwegen
    die we niet wensten want wat wij willen, willen we NU!. Dat we daarmee de weg naar onze oorspronkelijkheid blokkeerden heeft gevestigde geleerdheid helaas
    over het hoofd gezien. De rechter noemt dat verwijtbare naïviteit.
</p>
<p>
    Zonder voorkennis zijn we scheppers van allerlei effecten die nooit de bedoeling zijn geweest.
</p>
<p>
    Maar toch; wij matigen onszelf in onmatigheid. Overmaat en zwaarlijvigheid of gewichtigheid en aanmatiging creëren wallen die het schip keren. De matiging
    die we vermijden plant zich onder de oppervlakte voort in matiging die ons wordt opgelegd. Dat er in concentratie en beperking staten van bewustzijn zijn
    te winnen die meerwaarde geven aan de opvattingen die we over leven en dood hebben, is de simpele uitkomst van ervaring.
</p>
<p>
    Aan het eind van dit hoofdstuk vraag ik me af of ik de essentie van 14 begrepen heb. Deze twijfel schrikt me niet af. Grotere geesten dan ik hebben hun
    ontzag voor 14 toegegeven.
</p>
<p>
    De menger die ik ben moet gebruik maken van alles dat hem is overkomen; een geweldig complex aan herinneringen. Hoe helderder mijn herinnering hoe beter ik
    die kan inmetselen in de tempel van mijn individualiteit.
</p>
<p>
    Herinnering, net als een spiegelbeeld, vertraagt en aldus heb ik misschien toch iets van 14 begrepen.
</p>
<p>
    Dit is een kaart voor iedereen die middels yoga, bio-energetica of meditatie de condities van lichaam en geest met elkaar in evenwicht tracht te brengen.
    Beheersing is de zwakte en de kracht van Gematigdheid. Het na te streven ontspant niet; het niet na te streven levert ook weinig op. Vandaar die tussen- of
    omwegen.
</p>
<p>
    Ervaring opdoen in de vier verschillende elementen en die ervaringen met elkaar in relatie en in evenwicht brengen; dat doet de Engel verschijnen.
</p>
<p>
    Binnen een wereldbeeld waar irrationaliteit, en dus ook reïncarnatie en karma, onderdeel van mogen uitmaken staan bepaalde graden van lediging en
    ontspanning contact toe met Akasha en dus met de herinneringen die het zelfbeeld aan moeten vullen. Uiteindelijk zal wellicht alles tot herinnering -,
    alles tot bewustzijn komen.
</p>
<p>
    Als toegangspoort tot het onbewuste is 14 als de Aleph in de gelijknamige verhalenbundel van Borges. In dat éne punt waar ruimte en tijd niet meer beperken
    maar juist openen. Hoe psychedelisch moet ik zijn om me dat voor te kunnen stellen? De toegang tot Akasha komt met schittering; niet alleen een visueel
    hoogstandje, maar een eigenschap van alles en iedereen; een eigenschap die ons doet uitroepen: ‘Schitterend!’
</p>
<p>
    De opkomst van het hippiedom wordt beschreven in Lancelot’s ‘Ik wil God in het gelaat zien’. Deze psychedelische vlucht zal onomkeerbaar blijken te zijn.
    Het establishment doet er alles aan om deze verlichting ongedaan te maken. Farmacie, regeringen en talloze reactionaire burgerlobby’s spannen zich in
    opkomende individualiteit te knevelen. Het volgende hoofdstuk kan ons er van bewust maken dat dit satanische inspanningen zijn.
</p>
<p>
    Ik noteerde in het jaar 2008: Een wereldwijde (financiële) crisis reflecteert de innerlijke crisis in elk van ons. We kunnen de problemen proberen af te
    schuiven op de globalisering, op een te snelle ontwikkeling van voorheen derde wereld landen, op de migratie van steeds grotere groepen, op de eindigheid
    van delfstoffen - of op de overexploitatie van zeeën, regenwoudgebieden en landbouwgronden; al deze zorgen vertellen me toch vooral dat we op te grote voet
    leven.
</p>
<p>
    Teveel is de achterkant van te weinig. We missen iets.
</p>
<p>
    Symbolisch gesproken mag de ontwikkeling van DERDE wereldlanden (China, India enz.)als aanwijzing dienen voor een veranderende relatie met de natuur, voor
    hetgeen in onze perceptie de onderliggende partij was.
</p>
<p>
    De uitdaging hierin is natuur en spiritualiteit of lichaam en geest weer als een eenheid te zien. Als natuur de gemanifesteerde godheid is dan moet het
    mogelijk zijn in elk detail van de schepping het gelaat van God te herkennen.
</p>
<p>
    Psychedelische middelen dienen menig mens als blikopener op een veel wonderbaarlijker, veel rijkere, werkelijkheid dan ons toegestaan werd te zien. De
    strijd van morgen gaat niet alleen over decentralisatie van onze energieopwekking en distributie; het gaat om de decentralisatie van moreel gezag. Niet
    alleen ‘baas’ in eigen buik, maar nu vooral ook ‘baas in eigen geest’.
</p>
<p>
    De geest mag dan een en al schittering en opwinding zijn; het incarnatieproces zelf is de matiging die 14 aan een mensenkind oplegt. Mensen worden geacht
    rationele beslissingen te nemen, maar Geest verzet zich daar tegen. Onze ratio is te beperkt voor die waaier van mogelijkheden die ons gegeven is.
</p>
<p>
    En als troost voor alle ongematigden mag gezegd worden dat het in 14 niet zo zeer gaat om schuld en boete maar om vallen en opstaan.
</p>
<p>
    De sereniteit waar ik al zo lang naar zoek herken ik in de mildheid en wijsheid die mijn vergrijzing aan mij oplegt. We hebben geen keuze. Evolutie volgt
    haar eigen noodzaak.
</p>
<p>
    Terugkijkende op wat ik geleerd heb zie ik nu dat Gematigdheid en de omwegen die ze bepleit al voor mij uitgespeld werd in de opmerking: ‘Tel tot 10
    alvorens te reageren wanneer je boos of opgewonden bent’.
</p>
<p>
    Gematigdheid begint net als alle andere dingen ‘in de geest’, en de menger is bezig uit te vinden dat de inhoud van die geest al onze werkelijkheden
    dicteert. We zijn goden in het diepst van onze gedachten.
</p>
<p>
    De noodzaak het ego of het beeld dat we van onszelf hebben te relativeren gaat wat dat betreft echt voor de hoofdprijs, en dat vind ik in 14 dan toch wel
    weer een mooie paradox.
</p>
<p>
    Een verstandige aanwijzing, of wat daar voor door moet gaan, voor opvoeders, dominees en politici. Gematigdheid kan niet afgedwongen worden. Probeer het en
    je komt er achter dat dat slechts leidt tot leugen, achterbaksheid, hypocrisie, criminaliteit - en nog wat van dat ongerief.
</p>
<p>
    Gematigdheid komt van binnen uit en is in de regel het resultaat van langdurige en vaak ongebreidelde onmatigheid. Wie daar ziek van is geworden maar nog
    niet toe is aan de omslag doet er verstandig aan zijn of haar Engel aan te spreken. Want het wonder in 14 is niet minder dan de ontsnapping aan
    collectiviteit in een eerste manifestatie van het IK.
</p>
<p>
    Wat we in 14 zien is dat het kwantitatieve uiteindelijk toch het kwalitatieve voortbrengt. Ik leerde eerst rekenen, daarna begon ik me pas vragen te
    stellen over het hoe en waarom van een EEN en een VIER.
</p>
<p>
    De transformerende ruimte die 14 is, is lastig te begrijpen omdat we in de ontwikkeling van het denken losser zijn komen te staan van herinnering, waarmee
    onze natuurlijke, dierlijke, plantaardige of minerale overlevingsinstincten onbereikbaar zijn geworden.
</p>
<p>
    Her ware meesterschap toont zich in de beperking, wordt wel beweerd. ‘Nee’, zegt mijn intuïtie, ‘de ware kunst ligt in de herinnering’, herinnering aan
    alles dat ooit onder de drempel weg is geveegd. 14, net als 7, is een getal van gestage evolutie.
</p>
<p>
    Concentratie is een vorm van zelfbeheersing. Zoals ik begon met een verwijzing naar het calvinisme zo kom ik er niet onder uit thans af te sluiten met een
    pleidooi voor concentratie.
</p>
<p>
    ‘Instant satisfaction’, lijkt de korte weg naar geluk te zijn.
</p>
<p>
    Eerder heb ik bedacht dat er omwegen bestaan die heel wat korter zijn en dus sneller naar het doel leiden. Cultuur is een omweg die uiteindelijk haar
    oorsprong moet erkennen, en die oorsprong heeft vele namen, maar ‘natuur’ hoort daar zeker bij.
</p>
<p>
    Ik vermoed dat het nauwkeuriger is te zeggen dat vertraging hier leidt tot versnelling elders, net als bij een ballon die hier ingedrukt ergens anders
    opbolt, of voor hen die praktisch zijn ingesteld als een stuwdam die door regulering van de waterstroom schone energie opwekt waarmee we onze racecultuur
    in stand kunnen houden.
</p>
<p>
    Uiteindelijk kan ik Gematigdheid vooral ook als een advies beschouwen niet te vlug te leven, vaker stil te staan bij hetgeen me overkomt en daar betekenis
    aan geven.
</p>
<p>
    Eigenlijk verbaas ik me nu over de klakkeloosheid waarmee ik heb aangenomen dat 14 ingewikkeld is. En natuurlijk, omdat ik dat geloofde was het ook zo.
</p>
<p>
    Puur positief gesproken is het het gewicht van de schepping die remt, en is het zware magma en aarde die onze mooiste kristallen verbergt. Schitterende
    bedachtzaamheid!
</p>
<p>
    Als de lezer dit soort evolutionaire condities voor zich ziet zoals ik die nu zie, gaat er door die lezer een rilling van ontzag.
</p>
<p>
    De voorstellingen die ik me maak van een hogere macht hebben geen betrekking op iets dat van mij zou zijn. Mijn moed, mijn wil of mijn inzicht. Het
    onderkennen van een hogere macht staat wat mij betreft gelijk met de ontdekking van een verruimde bewustzijnsstaat.
</p>
<p>
    Ik heb begrepen dat dit soort ideeën hun intrede doen in met name afkickprogramma’s. Een positieve ontwikkeling, lijkt mij. Zodra de spirituele insteek
    weer onderdeel mag zijn van onze disciplines is er weer hoop.
</p>
</div>
</div>
</body>
</html>